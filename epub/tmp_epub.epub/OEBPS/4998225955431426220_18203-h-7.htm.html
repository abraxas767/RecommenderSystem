<?xml version='1.0' encoding='utf-8'?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
<head>
<title>
      The Project Gutenberg eBook of Die Prosa Van Die Twede Afrikaanse Beweging, by Pieter Cornelis Schoonees
    </title>
<link href="0.css" rel="stylesheet" type="text/css"/>
<link href="pgepub.css" rel="stylesheet" type="text/css"/>
<meta content="Ebookmaker 0.12.34 by Project Gutenberg" name="generator"/>
</head>
<body class="x-ebookmaker x-ebookmaker-2"><p>In die roman <i>Ampie</i>, waarvan nog net twee hoofstukke verskyn het<a id="FNanchor_290_290"></a><a class="fnanchor pginternal" href="4998225955431426220_18203-h-9.htm.html#Footnote_290_290">[290]</a>
is Van Bruggen op sy beste. Hier laat hy ons as objektief-beeldende
kunstenaar die lewe van die opgevoerde persone intens meeleef. Hoe
suiwer is die weergawe van Ampie se gewaarwordings as sy maat, die esel
verkoop word! En op wat 'n innerlik-ware toon is sy in-hom-self-pratery
meegedeel! Los en natuurlik is die dialoog, waarin soms ewe 'n toon van
die rou werklikheid opklink: "Ampie stamp sy simpel suster eenkant-toe:
"Gee pad van my plek af!—Ma, kyk vir Ampie!—Ampie jy sal bars! brom
die ma, sonder om te roer." Raak-psigologies is dit om ou "Goor Dawid"
saam met Booyse vir sy seun te laat vermaan: "Ja Ampie, doen jou bes,
... dis Kaffersleg as 'n mens ongeleerd bly." Hoe rats is hy om 'n
ekskusie te bedenk as hy die kontrak moet teken: "Oom Kasper, jy weet
die griep.... Ek het hom in my rug gehad, en my hande was daardie tyd
glad dood, en ek het glad verleer om my naam te teken. Kom Ampie, vat
die pen onder: ek sal bo vat."<a id="FNanchor_291_291"></a><a class="fnanchor pginternal" href="4998225955431426220_18203-h-9.htm.html#Footnote_291_291">[291]</a> 'n Enkel minder gelukkige
uitdrukking kom af en toe voor o.a.: "Nou is hy die voortbrengsel van
wat sy taaie liggaamstemming eis en sy sintuie."<a id="FNanchor_292_292"></a><a class="fnanchor pginternal" href="4998225955431426220_18203-h-9.htm.html#Footnote_292_292">[292]</a></p>
<h4 id="pgepubid00231">Die Burgemeester van Slaplaagte.</h4>
<p>In <i>Die Burgemeester van Slaplaagte</i> bly die opgaande lyn in Van Bruggen
se kuns gehandhaaf. Dis 'n heel eenvoudige geskiedenis van 'n paar
eenvoudige mense in 'n dooierige dorpie, maar Van Bruggen maak dit tot
'n stukkie treffende realiteit deur sy lewensware uitbeelding. Oom Lood
wat "almelewe oorhoekse jukskeie en vrot voorslae" (p. 88) met 'n
toegeknypte oog verkoop, is famielie van Stols uit <i>Teleurgestel</i>. Maar
hy is met 'n dieper indringingsvermoë geteken. Ons ken nie alleen sy
uiterlike <span class="x-ebookmaker-pageno" id="pgepubid00232" title="[Pg 175]"><a id="Page_175" title="[Pg 175]"></a></span>
eienaardigheidjies nie, sy lus vir 'n boegoesopie, sy neiging
om alles voor die voet te sekondeer op 'n vergadering, maar droom saam
met hom oor sy toekomstige kosterskap, kreun saam met hom in sy
vadersmart. Want Lewina, sy dogter, doodmoeg vir die eentonige lewe in
'n slaperige stofholte trek na Johannesburg. Goed is die ouers se
instinktiewe wantroue vir die grote-stadslewe aangedui. Maar as hul
dom-gerus oor die dogter se toestand huistoe kom, is dit tog lekker om
so 'n bietjie te spog oor die ryk "huwelik"! Wanneer Lewina eindelik met
haar skande terugkeer, tob haar vader oor die raaisels van die
stadslewe, wat hy met sy onnosele Slaplaagte-logika wil oplos. Oom Lood
is met soveel gelukkige trekke uitgebeeld, dat ons hom deur-en-deur ken.
Die nasionale skoolmeester se skoene word toegedraai in die Engelse
krant, waarmee Peach hom wou oortuig van die Duitse gruweldade! Van
sulke kostelike humor is daar meer staaltjies. By Oom Lood staan dit
vas: "Daar was net een vèrplie baklei, en dit was in een-en-tagtig se
oorlog; en daarom het ons die Rooies toe uitgestof"! (p. 39). Van 'n
kunstenaar, wat so diep in die psiege van 'n eenvoudige siel kan
deurdring, kan seker nog veel verwag word. Treffend-juis is ook die
uitbeelding van Tant Lewina, 'n eenvoudige werk-esel met tog so 'n
gevoelige moederhart. As Boet Heina met sy plegtige waarskuwing kom,
gaan sy sit "soos 'n huismoeder op 'n Sondagmôre se boekevat as sy
tewens die kokery moet dophou" (p. 51). Deurtastend van geaardheid hou
sy haar met geen gepiep op nie (p. 84) en verstaan die kuns om
nuuskierige famielielede te troef met haar ratse tong.</p>
<p>Ook die byfigure word met enkele raak trekke geteken, sodat die hele
stowwerige Slaplaagte met sy bewoners helder voor ons staan. Daar is
Pieter van Staden met sy moedelose, <i>don't-kêr</i>-stemming, omdat die
reent nie wil kom nie, maar vol vuur op die skoolkommissie-vergadering,
waar hy sy wysheid oor windpompe uit. Die hele vergadering is 'n mooi
geslaagde voorbeeld van Van Bruggen se "copiëerlust des dagelijkschen
levens". Hy hoef ons nie nog te verseker, dat 'n voorval "histories" is
nie (p. 60), ons voel direk dat alles eg is, so noukeurig selfs, dat dit
telkens die indruk van 'n "document humain" maak.</p>
<p><span class="x-ebookmaker-pageno" id="pgepubid00233" title="[Pg 176]"><a id="Page_176" title="[Pg 176]"></a></span>
'n Enkele maal kan hy 'n uitroep nie bedwing nie; "O, die kwaadpraat en
kwaaddink van die mensdom!" (p. 38). Ook in die dialoog is daar hier en
daar 'n plekkie, waar ons die skrywer, en nie die uitgebeelde persone
hoor praat nie. So sê die meester: "Ek hoop julle sal van teleurstelling
vrywaar wees" (p. 70), en Oom Lood: "Alles is net een infame bedrog" (p.
101). Komies is dit om net na die beskrywing van die groot droogte te
hoor dat "niks (voor)val wat <i>stof</i> gee tot gesels nie"! (p. 4).
Onduidelik is die volgende: "Op die bulteveld ... boei die eensaamheid
deur 'n magtige bekoring die onsigbare werking van die skeppende
Almag...." (p. 73); en slordig: "'n <i>Trek</i> van onverskilligheid om<i>trek</i>
haar oë" (p. 35).</p>
<h3 id="pgepubid00234">§ 10. Gordon Tomlinson.</h3>
<p>Gordon Tomlinson is gebore op Swellendam in 1889. Vir alles wat
Afrikaans is, was hy van jongs af aan 'n sterk propagandis, sodat hy
b.v. in die Anglo-Boere-oorlog van skool weggeja is, omdat hy 'n
Vierkleur-ruiker in sy knoopsgat gedra het. Later het hy voortdurend
stroebeling gehad met die Engelse hoof. Die meeste awonture, wat in
<i>Deur die Smeltkroes</i> beskrywe word het in Swellendam gebeur tydens die
oorlog. Eers wou Tomlinson predikant word, maar weens 'n keelaandoening
moes hy die plan opgee. Op Stellenbosch het hy in die regte gestudeer en
daar het hy saam met Dr. Tobie Muller en Professor J.J. Smith een van
die voormanne van die A.T.V. geword, en deel uitgemaak van die redaksie
van <i>Ons Moedertaal</i>. Later het hy hom ingespan vir die Helpmekaar en
tans woon hy in Vredefort, waar hy hom met sy eggenote aan die
skilderkuns wy.<a id="FNanchor_293_293"></a><a class="fnanchor pginternal" href="4998225955431426220_18203-h-9.htm.html#Footnote_293_293">[293]</a></p>
<h4 id="pgepubid00235">Deur die Smeltkroes, (1917).</h4>
<p>Op die dorp Vergenoeg woon Oom Gert de Bruyn, "'n egte tiepe van die
opregte Afrikaner" (p. 4) en Van der Bijl, 'n jingo, wat "rooier dan
rooi" is. As die Anglo-Boere-oorlog uitbreek kom daar 'n end aan die
<span class="x-ebookmaker-pageno" id="pgepubid00236" title="[Pg 177]"><a id="Page_177" title="[Pg 177]"></a></span>
vrindskaplike verhouding tussen die bure, tot verdriet van die kinders,
wat oor en weer verlief geraak 't—Piet de Bruyn op Susan van der Bijl,
en haar broer John op Lenie, Piet se suster. Susan het egter 'n "Engelse
modepoppie" geword en deur toedoen van Carel Nel, wat by die Van der
Bijls inwoon raak Piet in die moeilikheid en val in ongenade by Susan.
Verskeie awonture van Piet en John se skooldae word vertel, asook hul
ondervindings aan die Victoria Kollege. Hulle sluit by die kommando van
Scheepers aan en as John gevang word, slaag Piet daarin om die verraaier
Nel te ontmasker. Van der Bijl word 'n goeie Afrikaner en tussen die
jongspan kom alles reg, terwyl Nel so vrindlik is om in Australië
spoorloos te verdwyn.</p>
<p><i>Deur die Smeltkroes</i> het 'n sterk-propagandistiese strekking. Tomlinson
verdedig die Afrikaanse beginsels teenoor die imperialistiese idee van
Engelse en verengelste Afrikaners. Hy gaat te keer teen die
verwaarlosing van Hollands op die skole, die onnasionale
geskiedenisonderwys, die eksamenstelsel, "die oudwyfse Skotse sisteem
alhier deur 'n Dr. Muir ingevoer" (p. 59), en "die nuwe
kindergarten-metode" (p. 9). Hy laat "Jong Suid-Afrika sug om die
vryheidsin, wat leef en sal leef, solank daar Afrikaners op Afrikaanse
bodem wandel" (p. 53) en gebruik elke geleentheid om sy patriotiese
gevoelens te lug. As pleidooi vir 'n suiwer-Afrikaanse kultuur het die
boek ongetwyfeld waarde. Maar as roman beskoud is dit 'n mislukking.
Behalwe die regstreekse propaganda, tree die outeur van die staanspoor
af gedurig op die voorgrond. Hy spreek sy lesers toe,<a id="FNanchor_294_294"></a><a class="fnanchor pginternal" href="4998225955431426220_18203-h-9.htm.html#Footnote_294_294">[294]</a> vertel hulle
wat hy met "die spelers in hierdie drama" (p. 6) gaan doen, en omdat hy
hoofsaaklik 'n outobiografie skryf, verval hy telkens in persoonlike
mymeringe.<a id="FNanchor_295_295"></a><a class="fnanchor pginternal" href="4998225955431426220_18203-h-9.htm.html#Footnote_295_295">[295]</a> Telkens moraliseer hy oor die dade van sy persone, b.v.
"Arme Piet! Had hy maar geweet, wat voorlê. Gelukkig, egter, het die
Voorsienigheid ons so gevorm, dat ons slegs vandag kan sien—en skaars
dit" (p. 62)</p>
<p>Ofskoon hy blykbaar sielkunde by "Pappie (saliger <span class="x-ebookmaker-pageno" id="pgepubid00237" title="[Pg 178]"><a id="Page_178" title="[Pg 178]"></a></span>
gedagtenis)" (p. 69)
geleer het, blyk daar weinig van in die roman. Van kalwerliefde kry ons
die volgende vermaaklike verklaring: "Nie 'n nooi, leser, soos u en ek
seker al gehad het, maar een, wat jy in 'n meer idealistiese sin
liefhet. Jy het haar lief, maar hoe, weet jy nie. Jy het haar, hulle
ook, lief, as jy nog so jonk is, sonder dat die liefde miskien ooit
bekend word. Dis somar liefhê." (p. 17-18).</p>
<p>Hoe weinig begrip Tomlinson het van die ingewikkelde prosesse van die
puberteitsjare blyk uit die beskrywing van Piet se aankoms op
Stellenbosch. "Piet stuur 'n stille gebed van dankbaarheid op, dat hy in
so 'n omgewing kan studeer en besluit om van die studentelewe in sy
geheel gebruik te maak, sodat hy 'n veelsydige ontwikkeling kan geniet
om also bes sy land te kan dien" (p. 66). Dis kastig dieselfde Piet wat
sulke uithaler kaskenades op die dorp aangevang het! Nou is hy meteens
'n suikersoet oompie, op wie Van Alphen 'n mooi gedig sou gemaak 't!</p>
<p>As Piet die eerste maal in 'n geveg is, word sy gewaarwordings as volg
beskryf: "Die eerste paar oomblikke wis Piet nie eintlik, wat om te maak
nie. Sy hart klop vinniger, en as 'n koeël oor sy hoof fluit, koes hy
een kant toe. Maar gou-gou het die oorlogsgees hom oormeester...." ens.
(p. 125).</p>
<p>Hoe oppervlakkig die psigologie is blyk uit die pogings om felle emosies
te beskryf. As Piet onverwags op sy maat by die kommando afkom, word ons
vertel: "Soos 'n mens maklik kan verstaan, was die wedersydse vreugde by
die ontmoeting groot." (p. 122.) "Ons sal liewer 'n sluier trek oor die
afskeid tussen die jong verloofde; waar die liefdegodin alheersend vir
'n oomblik is, moet die gewone mens soetjies trap." (p. 96.) Met sulke
praatjies maak hy hom van die saak af!</p>
<p>Piet het die slapende Susan wakker gemaak met die vraag: "Het jy my
lief?... Vir Piet was daardie oomblik een van die vreeslikste, wat hy
ooit deurleef het. Dit was, asof die lot van die hele wêreld, van die
heelal selfs van haar hart afhang. Hy hoor duidelik die klop van sy
hart. "Is jy kwaad vir my?" fluister hy. Stadig draai sy haar hoof weer
om, en met 'n gloed van vreugde <span class="x-ebookmaker-pageno" id="pgepubid00238" title="[Pg 179]"><a id="Page_179" title="[Pg 179]"></a></span>
deur sy are, sien hy 'n vrindelike
glimlag op haar gesig. Hy buig neer, en die hele wereld verheug hom met
Piet, as hy die eerste reine soen van die onbevlekte lippies
ontvang...." (p. 37).</p>
<p>Van der Bijl se bekering tot opregte Afrikaner is seker goed gemotiveer,
maar dit is geen proses, wat as 'n <i>coup de foudre</i> in een sinnetjie kan
beskryf word nie. (p. 110). Presies so gaan dit met Susan (p. 112) en
haar moeder (p. 111).</p>
<p>In die karakteruitbeelding is daar die bekende skerp teëstelling tussen
goed en sleg. Oom Gert is die ideale patriot, Piet en John die dapper
helde, Van der Bijl die vurige jingo, Nel die lae verraaier. Die meisies
is "twee beelde van deug en skoonheid" (p. 146). As Nel genoeg moeite
veroorsaak 't om die "dapper helde" se "verhewe" karakter aan die lig te
bring, word hy nog vir ou-laas ekstra swart gesmeer en dan eenvoudig
uitgewip (p. 141). Dit is "merely a mechanical device for stopping
somewhere", soos Cross tereg opmerk. "A literary form cannot exist
without its art. If a fable may drift along at the pleasure of an
author, with the episode thrust in at will, then anybody can write a
novel."<a id="FNanchor_296_296"></a><a class="fnanchor pginternal" href="4998225955431426220_18203-h-9.htm.html#Footnote_296_296">[296]</a></p>
<p>Die swaarmoedige Piet werp hom "in wanhoop ... neer op sy bed, <i>wat skud
van die storm</i>, wat in die siel van die onstuimige jongeling woed"! (p.
22). Die "edele siele" van die arm meisies word ook "deur storme
geteisterd" (p. 134, 92), hulle droom "van rose en melk, van ongekende
en verrukkende klanke, van ruisende strome en bedwelmende blommegeure"
(p. 72). Die toneel op die strand tussen Susan en Piet (p. 41) is
taamlik sentimenteel.—"Die misterie van die nag pak hul beet; en met 'n
kleine skudding,(?) skuiwe Susan nader aan Piet.... "Piet, wat makeer?
Waarom is jy so stil?"—"Dit weet ek nie, maar ek word so swaarmoedig.
<i>Ek dink, dit is die verhewenheid van die heelal, wat my aangryp</i>." ...
"Dit was asof hy met die onbekende worstel, asof daar 'n wêreld van
gedagte hom oormeester. Naderhand, asof tot homself sprekende, <span class="x-ebookmaker-pageno" id="pgepubid00239" title="[Pg 180]"><a id="Page_180" title="[Pg 180]"></a></span>
fluister
hy 'n Lied van Smart...." Die gevolg is "dat Susan bitterlik ween" en
"met geboë hoofde keer hulle huiswaarts."</p>
<p>Die talryke sugte in ons Afrikaanse romans vul Tomlinson onder ander met
die volgende variëteite aan: "geskok tot in die diepste wese styg daar
'n sug van die bodem van sy <i>beroerde</i>(?) hart—'n sug, wat 'n
wêreldspraak was. (p. 29); Susan sug alleen die sug van die tevredene en
die regvaardige"! (p. 116), ens.</p>
<p>Tomlinson skryf 'n gemaklike styl, sy taal is suiwer en die dialoog
meestal los en natuurlik. Daar is lewendige toneeltjies met rake praat
en weerpraat o.a. p. 44-45, waar Oom Gert en sy buurman aanmekaar
spring. Onwaar word die dialoog wanneer hy Piet, wat toe nog nie deur sy
matriek was nie, laat sê: "Kerel, wie sal hom daar onder daardie
mengelmoes begeef behalwe alleen die met Imperialisme besetene?" (p.
54.) Bybelse wendings word met voorliefde gebruik, en dikwels is daar
ook 'n predikanterige kleur, b.v. "om sy sondedaad uit te wis" (p. 30).
Die veelvuldige gebruik van stereotiepe beelde is opvallend. "Maar al
was hul harte bloedende, het niemand dit getoon nie. Hulle harte was
aanmekaar gesnoer deur nuwe bande en deur 'n gemeenskaplike liefde
teenoor hul geliefde Suid-Afrika" (p. 142). Sulke gemeenplaatse ontneem
aan die styl alle persoonlike aksent.</p>
<p>Onvervals retories word Tomlinson veral in sy natuurbeskrywings. "Die
son, bloedrooi, begin hom stadig in die arme van 'n veelkleurige see te
werp. Dit was, asof bruid en bruidegom ontmoet, albei in die fynste en
pragtigste kledy uitgedos.... Fyn goud val oor die hele aarde en
verfraai die skoonste <i>paleise</i> en die armoedigste strooihuise—ens."
(p. 40).<a id="FNanchor_297_297"></a><a class="fnanchor pginternal" href="4998225955431426220_18203-h-9.htm.html#Footnote_297_297">[297]</a> Die <i>paleise</i> sou 'n mens aan Potsdam kan laat dink! Maar,
die "ouderwetse woning" van Van der Bijl had ook "<i>honderde</i> klein
venstertjies" (p. 4). Mooi is die stemmingsvolle gedig op p. 72, met
uitsondering van 'n enkele stoplap.</p>
<p><span class="x-ebookmaker-pageno" id="pgepubid00240" title="[Pg 181]"><a id="Page_181" title="[Pg 181]"></a></span></p>
<h3 id="pgepubid00241">§ 11. Adv. H.A. Fagan.<a id="FNanchor_298_298"></a><a class="fnanchor pginternal" href="4998225955431426220_18203-h-9.htm.html#Footnote_298_298">[298]</a></h3>
<p>H.A. Fagan is gebore op Tulbagh in 1889. Van 1905 tot 1910 het hy op
Stellenbosch gestudeer en behalwe B.A. honneurs ook die Prel. L.L.B. en
Kerkadmissie-eksamens afgelê. Nadat hy ses maande op die Teologiese
kweekskool was, het hy vir enige tyd opgetree as waarnemende professor
aan die Victoria Kollege en vervolgens sy juridiese studie voortgeset in
Londen, waar hy advokaat geword 't aan die Middle Temple en ook die
L.L.B. graad behaal 't. In die begin van 1914 het hy hom gevestig as
advokaat in Kaapstad. Hy was een van die eerste direkteure van die
Nasionale Pers, 'n tydlank assistent-hoofredakteur van <i>Die Burger</i> en
daarna vir enige tyd professor in Hollands-Romeins reg aan die
Stellenbosse Uniwersiteit. Tans het hy weer sy praktyk as advokaat in
Kaapstad hervat.</p>
<p>Van hom het verskyn <i>'n Eerste Digbundel, Uit 'n Studente-Album</i><a id="FNanchor_299_299"></a><a class="fnanchor pginternal" href="4998225955431426220_18203-h-9.htm.html#Footnote_299_299">[299]</a> en
'n bloemlesing <i>Uitgesogte Afrikaanse Verhale</i> (Burger-Leeskring, 2<sup>de</sup>
jg.).</p>
<h4 id="pgepubid00242">Uit 'n Studente-Album.</h4>
<p><i>Uit 'n Studente-Album</i> bevat ses kort verhale, twee waarvan tot die
komiese genre behoort, <i>'n Vondeling</i> lyk die meeste op jeugwerk. Die
beskrywing van Japie se ontnugtering bly aan die buitekant, en die
melodramatiese ontknoping word deur niks voorberei nie. <i>Op 'n
Vakansiereis</i> en <i>Tableaux Vivants</i> gaan baie dieper en bevat 'n
belofte. Dit geld ook van <i>'n Gewone Rosie</i>, waarin daar iets teers
sprokiesagtig is. Twyfel ontstaat egter aan die psigologiese
uitbeelding, wanneer ons hoor, dat die seuntjie hom die nag voorgestel
het "as 'n meetlose swarte ruimte, waarin jy sou dool en swerf as 'n
verlore siel" (p. 168). Ook die volgende sin mis die kinderlik-naïewe
toon, wat anders goed bewaar word: "Tog is daar 'n waas van
geheimsinnige betowering oor die hele natuur gesprei" (p. 169).</p>
<p><span class="x-ebookmaker-pageno" id="pgepubid00243" title="[Pg 182]"><a id="Page_182" title="[Pg 182]"></a></span>
Fagan het 'n aangename verteltoon, 'n goedversorgde styl, wat net hier
en daar bietjie konwensioneel word. "Die dood van sy vrou het 'n
ledigheid in sy hart gelaat ... (p. 116); Sy was 'n sonnestraal in sy
koue, sombere woning (p. 117); die spore van wrange sielsverdriet" (p.
126). Erg ongemaklik moet Japie gevoel het "met 'n gloeiende vuur in sy
brein"! (p. 28).</p>
<p><i>'n Eerste Digbundel</i> bevat ook enkele prosastukke.</p>
<h4 id="pgepubid00244">Uitgesogte Afrikaanse Verhale.</h4>
<p>Hierdie bundel bevat negentien kort verhale van die volgende outeurs:
Helene Oldendorf, T. Schumann, G.R. von Wielligh, Rikie Postma, F.E. de
Villiers, C.R. Swart, Eugène C. van Wijk, Sarah Goldblatt, Essie Malan,
Frina Roux, Marjorie Hofmeyr, Chris. Fourie, N.H. Theunissen, D.W.
Wessels en "Veritas". Afgaande op die tietel sou mens verwag, dat dit 'n
bloemlesing is, maar die meeste verhale verraai 'n ongeoefende hand.
Daar is spore van diep gevoel, hier en daar 'n geslaagde toneeltjie,
maar weinig wat ontroer deur skoonheid van segging, klank of
uitbeelding. Die taal is deurgaans suiwer,—die skaaf van die
versamelaar het seker daaroor gegaan—en tog is daar kreupel
uitdrukkings soos die volgende: "Hy ken die druk van sy moeder toe hy
(aan) haar bors <i>gekweel</i> het (p. 22); Sy vraag ... bring haar terug (p.
51); die vryerpaar wat hier ... staan te sug, te verwyt ... (p. 73); die
onmeetbare landstonele van die gedagtes (p. 145); in vyftig jaar het die
land die mantel van beskawing aangegooi (p. 147); Watter rede het u om
nooit ag te gee aan ons uitnodiginge nie? (p. 175); Is u boodskap in
militêre belange? (p. 198); Sy geheue hou nog 'n allerskoonste gesig en
onwillekeurig bring hy sy hand aan die saluut" (p. 202).</p>
<p>Die taal kon beskaaf word, maar die ouderwets-retoriese beeldspraak het
te diep gesit. Daar is b.v. 'n verhaal van "onbreekbare skakels in 'n
ketting deur smart gesmeed" (p. 42), waarin reeds op die eerste pagina
onder meer die volgende staaltjies voorkom: "Oorlog is in die lug. Selfs
die lieflike geur van die <span class="x-ebookmaker-pageno" id="pgepubid00245" title="[Pg 183]"><a id="Page_183" title="[Pg 183]"></a></span>
nuut-ontwaakte lenteblomme word verdring deur
'n verstikkende reuk van kruit en rookdamp; Offers ... op die altaar van
die nimmerversadigde oorlogsgod; die awendstond van sy veelberoerde
lewe", ens. (p. 36). So gaan dit die hele boek deur, alles mooi
grammatikaal korrek, maar sonder die fris geur van oorspronklikheid. Die
dames met hul "sielvolle blou oë" sug danig baie en die wind maak nogal
koddige maneuwers met die "geslaakte" dingetjies. "Dadelik skraap die
nagwind die suggie op, neem dit op sy vlerke en ry daarmee weg: oor die
velde en vlaktes, oor berge en dorpe, tot hy eindelik by 'n groot stad
kom. Tussen die hoë geboue deur vind hy sy pad tot by 'n oop venster.
Hier vertoef hy net 'n halwe sekonde, om die suggie van sy vlerke af te
skud, sodat dit binne in die kamer val"! (p. 128).</p>
<p>Van Von Wielligh is daar 'n soort politieke allegorie, waarin hy dit
regkry om Dr. Jameson vóór die Groot Trek te laat optree. Ook nog 'n
vaderlike predikasie oor blomme: "Eiliewe nee, laat ons hartsnare dan
liewer weerklank vind" ens. (p. 29). Sy gehoor het so fyn geword, dat hy
"<i>klap</i>wiekende skoenlappers" (p. 32) ontdek het!</p>
<p>Drie verhale gebruik die Duits-Suid-Wes-veldtog en verandering van
politieke oortuiging as motief en die meeste is dan ook geskryf tussen
1915 en 1918.</p>
<p><i>Droogte</i> van Helene Oldendorf bevat 'n belofte, <i>Oog om oog</i> is in sy
soort goed. Die gelukkige en treurende paartjies van die meeste verhale
maak geen blywende indruk op ons nie, wat behalwe aan reeds genoemde
oorsake ook gewyt moet word aan onbekendheid met die tegniek van die
kort verhaal. "More real brains are required for the construction of an
excellent short story than for a hundred pages of many a novel", sê
Harry T. Baker,<a id="FNanchor_300_300"></a><a class="fnanchor pginternal" href="4998225955431426220_18203-h-9.htm.html#Footnote_300_300">[300]</a> en die uitspraak bevat seker waarheid.</p>
<h3 id="pgepubid00246">§ 12. Reenen J. van Reenen.</h3>
<p>Reenen J. van Reenen is in 1884 op Calvinia gebore. In 1902 het hy met
sy B.A.-eksamen die eerste Koningin Victoria-beurs aan die S.A. Kollege
behaal. Vier jaar <span class="x-ebookmaker-pageno" id="pgepubid00247" title="[Pg 184]"><a id="Page_184" title="[Pg 184]"></a></span>
later het hy in Amerika sy studie vir siviele
ingenieur voltooi en na 'n jaar praktiese ondervinding op groot
besproeiingswerke in Nebraska na Suid-Afrika terug gekeer. Gedurende sy
studiejare het hy hom ook op taal en lettere toegelê en reeds van 1898
af op die tekenkuns. Aan die <i>Brandwag</i>-interviewer vertel hy: "Dit was
met die herlewing van die Afrikaanse Taalbeweging, wat in 1915/16 so
sterk gegaan het, dat die skryflus by my opgekom 't. Ek het 'n paar
hoofstukke prosa en verse geskrywe, wat my vrinde hier op Bloemfontein
beval 't. Hulle aanmoediging het my beweeg om <i>Die Agterstevoortrekkers</i>
(1917) uit te gee. Maar gedurende die voorbereiding van dié werk moes ek
toe my ou teorie toepas: n.l. dat die poging om leeslus onder ons volk
op te wek, sal misluk, of in alle geval baie langer sal neem eer dit met
sukses bekroon word, as die leesstof nie geïllustreer is nie."<a id="FNanchor_301_301"></a><a class="fnanchor pginternal" href="4998225955431426220_18203-h-9.htm.html#Footnote_301_301">[301]</a></p>
<p>Van Reenen is ook 'n kampvegter vir die bestryding van grondverspoeling
en het hom spesiaal gewy aan die studie van die Boesmankuns, nadat hy in
1917 'n voordrag van die skilder Pierneef oor die inboorlingekuns gehoor
het. Ook op die gebied van folklore het hy al interessante ontdekkinge
gedoen. Behalwe die genoemde werk het van hom verskyn <i>Celestine</i>
(1919), en <i>Verborge Skatte</i> (1920), twee bundels sketse; 'n roman: <i>Die
Lokaas</i> (1921) en twee kinderboekies. Hy het ook baie ander werke
geïllustreer. <i>Die Agterstevoortrekkers</i> word in hoofstuk VI bespreek.</p>
<h4 id="pgepubid00248">Celestine en Verborge Skatte.</h4>
<p>Dit is twee bundels verhale, hoofsaaklik navolging van Edgar Allan Poe
aan wie <i>Verborge Skatte</i> dan ook opgedra is. <i>Celestine</i> bevat
spookstories, met een waarvan die skrywer in 1903 'n prys behaal 't in
<i>The South African News</i>. Dié verhaal, <i>'n Hopie Bene</i>, is 'n droom,
maar in die orige word die geheimsinnige element nie verklaar nie,
behalwe in <i>Tant Annie</i>. James Russel <span class="x-ebookmaker-pageno" id="pgepubid00249" title="[Pg 185]"><a id="Page_185" title="[Pg 185]"></a></span>
Lowell het aan Poe toegeken "a
power of influencing the mind of the reader by the impalpable shadows of
mystery".<a id="FNanchor_302_302"></a><a class="fnanchor pginternal" href="4998225955431426220_18203-h-9.htm.html#Footnote_302_302">[302]</a> Verder sê hy: "In raising images of horror, also, he has
a strange success; conveying to us sometimes by a dusky hint some
terrible <i>doubt</i> which is the secret of all horror."<a id="FNanchor_303_303"></a><a class="fnanchor pginternal" href="4998225955431426220_18203-h-9.htm.html#Footnote_303_303">[303]</a> Dit is wat ons
grotendeels by Van Reenen mis. Sy voorstellinge is te nugter, sy
geheimsinnigheid te deursigtig. Die subtiele realistiese illusie, wat
Poe b.v. in een van sy beste verhale <i>Ligeia</i> skep, lê buite Van Reenen
se bereik. Wie b.v. Poe se nagwake by die lyk van die Lady Rowena
vergelyk met die enigsins analoge situasie in die verhaal <i>Celestine</i>
(p. 30) voel direk, dat dit veral realistiese uitbeelding is, wat by Van
Reenen ontbreek. Poe verstaan die kuns om deur allerlei suggestiewe
besonderhede 'n dodelik beklemmende atmosfeer te skep—Van Reenen noteer
alleen die geheimsinnige feit. Die vergelyking wat Dr. Dorothy
Scarborough tussen Poe en Hoffmann maak, pas ook op Van Reenen "His
(Poe's) horrors have a more awful effect because he is an incomparably
greater artist. He knows the economy of thrills as few have done. His is
the genius of compression, of suggestion."<a id="FNanchor_304_304"></a><a class="fnanchor pginternal" href="4998225955431426220_18203-h-9.htm.html#Footnote_304_304">[304]</a></p>
<p>Die <i>Verborge Skatte</i> word deur Professor Erts se buitengewone vernuf
ontdek. Die raaiselskrif in <i>Die Voortrekker se Skat</i> is gebaseer op die
van Poe se verhaal, <i>The Gold-bug</i>. In <i>Die Kinderdief</i> word gebruik
gemaak van 'n motief, waarop Poe o.a. <i>The Purloined Letter</i> gebou het:
"the intellect suffers to pass unnoticed those considerations which are
too obtrusively and too palpably self-evident. The Minister had
deposited the letter immediately beneath the nose of the whole world, by
way of best preventing any portion of that world from perceiving it."
Ook in die uitwerking van die besonderhede is daar ooreenstemming.</p>
<p>Van Reenen het 'n aangename verteltoon en sy verhale is verdienstelike
ontspanningslektuur.</p>
<p><span class="x-ebookmaker-pageno" id="pgepubid00250" title="[Pg 186]"><a id="Page_186" title="[Pg 186]"></a></span></p>
<h4 id="pgepubid00251">Die Lokaas.</h4>
<p>Gert Vermaak, 'n begaafde weeskind word deur oom Willem en tant Miem
aangeneem. Toe hy ses jaar oud was, kom 'n ontwikkelde Hollandse
skeepskaptein om gesondheidsredene op die Karoplaas woon. Onder sy
leiding word Gert so buitengewoon skerpsinnig, dat dit die
opmerksaamheid van 'n kapitalis trek, wat hom na Europa stuur om vir
advokaat te leer.</p>
<p>Na sy terugkoms vestig hy hom in Kaapstad en word gou een van die leiers
van die Boereparty. Maar die kapitalis gebruik 'n mooi vrou as lokaas,
en by die stemming oor 'n gewigtige wetsontwerp word Gert ontrou aan sy
party.</p>
<hr style="width: 45%;"/>
<p>Voorop moet gestel word, dat die skrywer geen poging doen om die
geleidelik voortskrydende geestelike ontwikkeling van 'n geniale kind te
skets nie. Hy gee alleen "'n loshangende versameling van staaltjies wat
Gert (hom), af en toe in die laaste dertig jaar ... vertel het." Die
skrywer is nie die objektiewe uitbeelder van 'n deurleefde werklikheid
nie, hy is net die verteller van Gert se geskiedenis. Hy self tree
telkens op die voorgrond, spreek "die welwillende leser" toe (p. 29), en
voel hom kort-kort gedronge om brokkies van sy eie wysheid by die
verhaal in te las. Daarom mis dit die warme tinteling van intimiteit,
daarom bly die skrywer maar al te dikwels aan die buitekant van sy
persone. "Dit lyk asof (Gert) teenoor die kaptein voel soos 'n minnaar
teenoor sy nooientjie ... hulle gesprekke was hom heilig en dit sou
heiligskennis wees om dit te publiseer" (p. 29). Alweer die treurige
sluiertaktiek, 'n vyeblaartjie om eie magteloosheid as kunstenaar te
bedek! Is dit dan nie juis die kunstenaar nie, wat met sy wondere
intuïesie moet deurdring tot die heilige der heilige? Die uiterlike
lewensfeite sien ons almal, lees ons daagliks in die krant, maar dit is
die kunstenaar, wat die verborge roersele van die hart moet openbaar. Hy
moet so opgaan in die persoonlikheid van sy figure, dat hy alles <i>seker
weet</i>, dat hy die kleinste nuansering van gevoelens en gewaarwordinge
kan ontleed. As hy alleen <span class="x-ebookmaker-pageno" id="pgepubid00252" title="[Pg 187]"><a id="Page_187" title="[Pg 187]"></a></span>
kan sê: <i>"Dit lyk asof ..."</i> (p. 29), dan
twyfel ons aan die egtheid van sy voorstelling. Hoe moet ons nou met
Gert meelewe, as van die drie belangrikste jare uit sy ontwikkeling
selfs geen "loshangende versameling van staaltjies" meegedeel word nie?
Maar wat wèl verhaal word is, dat die <i>R.M.S. Tartar</i> presies om vieruur
uit Tafelbaai gestoom 't met Gert aan boord en dat hy met die <i>R.M.S.
Scot</i> uit Europa teruggekeer 't! Van die jong advokaat weet ons nie veel
meer dan die plaat by p. 132 ons te sien gee nie—'n jongkêrel soos
duisend ander—geknip uit die eerste die beste kleermakerskatalogus!</p>
<p>Gelukkig is daar enkele gedeeltes waar Van Reenen nie alleen die
verteller nie, maar Gert self is. Die uitmekaarhalery van Oom Willem se
oorlosie (p. 19-20), die waterlei in die nag (p. 40) en nog ander
toneeltjies uit Gert se kinderjare toon, dat die skrywer 'n fyn
psigologiese insig het. Dit geld ook van die manier, waarop Gert sy
besluit neem om Stella nie op te gee nie. Hoe treffend-juis is dit
gesien om die nesmakende duiwe die deurslag aan sy redenasies te laat
gee! Maar die mooi gestileerde sinne, wat Gert se dink-taal moet
voorstel is weer van Van Reenen. Ook enkele gelukkige trekke in Tant
Miem en Oom Willem toon, dat die skrywer 'n taamlike uitbeeldingsvermoë
het. Maar dit is alles so fragmentaries, dat die persone tog vaag bly.
So word die planne van die intrigerende kapitalis met dieselfde
behendigheid as in <i>Verborge Skatte</i> uitgewerk, maar daar is weinig
aanduiding, dat hy behalwe draadtrekker ook <i>mens</i> is.</p>
<p>Gert is blykbaar 'n uitsonderingsfiguur, maar selfs so beskou, is daar
enkele trekke in sy karakter, wat wys op 'n verdraaide psigologie. Op p.
24 word ons verseker: "Soos 'n openbaring ... word sy volksbewussyn
skielik gebore". Hy is nog maar ses jaar oud, maar omdat hy so 'n
talentvolle knapie is, wil ons dit aanneem. Ongeveer ses of sewe jaar
later hoor ons egter: "Volksbewussyn sal hy maar ontwikkel in die
vreemde lande wat hy later sal deurreis" (p. 68). Afgesien van die
teëspraak is die voorstelling hier absoluut vals, want daar is geen
enkele jongeman van twaalf of dertien jaar <span class="x-ebookmaker-pageno" id="pgepubid00253" title="[Pg 188]"><a id="Page_188" title="[Pg 188]"></a></span>
nie wat, selfs al begryp hy
die abstrakte idee ook, so 'n wonderlike besluit kan neem. En die
wysgerige bespieëlinge op p. 52-53 is geen "raaisel" nie, maar eenvoudig
gedagtes van die skrywer self, wat hy aan die twaalfjarige knapie
opdring.</p>
<p>As voorbeeld van die swak tegniek kan aangehaal word, dat deur die lang
uitweiding op p. 11-12 die spelende Gertjie skoon vergeet raak. Net so
gaan dit met die kaptein. "Ons durf darem nie langer by hierdie
interessante woordkuns vertoef nie, want ons vriend die seevaarder wag
nog al die tyd vir ons op die drumpel van die voordeur ..." (p. 16). Op
p. 22 heet dit: "Maar ek loop my verhaal verby, en ons moet eers weer 'n
bietjie terugkeer."</p>
<p>Van Reenen het 'n los, gemaklik-vloeiende styl, wat egter weinig
persoonliks het. Beeldspraak gebruik hy maar selde; die "verdraaide
beeld" op p. 139 is nie gelukkig nie, en die "spatsels van die smeer van
die misvloer" wat mens aan golwe laat dink nog minder (p. 66). Die
"liefdesbeker" (p. 52) ken ons al van toeka se dae af! "In hierdie dae
begin Gertjie al in brein en liggaam tamelik uitrek" (p. 39)—'n pynlike
proses, wat mens aan die inkwisiesie laat dink! Verkeerd is: "Maar die
werk wat hy gedoen het, gee 'n <i>weerkaatsing</i> in sy professionele werk"
(p. 92). Veral in <i>Verborge Skatte</i> is die anglisismes volop. "Toe ek my
op my ou dag geskilder het as omring deur 'n kring talryke kinders (p.
112); om hande op die skobbejakke te lê (p. 151); Alles wys daarheen
...; Kan ek vanaand ... met my kollega opkom?" (p. 154) ens. In
<i>Celestine</i> kom o.a. voor: "Gelukkig had ek nie lank te wag ... (p. 93);
van êrens ... val daar 'n geweldige hou (p. 33); haar brood en botter
verdien" (p. 20).</p>
<h3 id="pgepubid00254">§ 13. Léon Maré.</h3>
<p>H.L.F. Maré is in 1889 op Pietersburg gebore. Na 1902 het hy o.a. op
Wellington en Pretoria sy opvoeding voortgeset. Maar hy moes al gou sy
eie potjie skraap en toe het hy, terwyl hy in die posdiens was, privaat
gewerk vir Skool-Hoër. Hy is nou amptenaar in die Uniegebou, <span class="x-ebookmaker-pageno" id="pgepubid00255" title="[Pg 189]"><a id="Page_189" title="[Pg 189]"></a></span>
Pretoria.
Party van sy eerste stukke het in Nederlands verskyn. Van 1911 af is hy
'n troue medewerker van <i>Die Brandwag</i> gewees. Van hom het verskyn: <i>Die
Nuwejaarsfees op Palmietfontein</i> (1918) en <i>Ou Malkop</i>. Laasgenoemde is
bekroon met die Hertzog-prys van die Akademie (1919)<a id="FNanchor_305_305"></a><a class="fnanchor pginternal" href="4998225955431426220_18203-h-9.htm.html#Footnote_305_305">[305]</a>.</p>
<h4 id="pgepubid00256">Die Nuwejaarsfees, (1918).</h4>
<p>Léon Maré is een van die weinige Afrikaanse skrywers by wie die awontuur
bysaak en die mens hoofsaak is. 'n Armsalige putgrawertjie, wat deur 'n
harde rotsrif skade ly, 'n houtryer op weg na die mark met 'n
vrag—sulke eenvoudige motiewe gebruik hy vir verhale. Tog leer ons Toot
veel beter ken in die omvang van 'n kort verhaal, dan al die
brawe-Hendrik helde van die awontuur-romans, wat hemel en aarde beweeg
deur hul buitengewone dade. Léon Maré besit die gawe om sy karakters te
laat lewe, só te laat lewe, dat mens hul asem op jou aangesig voel. Deur
die tekening van allerlei uiterlike eienaardigheidjies,
gelaatsuitdrukking, gebare, ens. sien ons hul vlak voor ons staan.
Terselfdertyd openbaar hy in sy beste stukke 'n indenkingvermoë, wat hom
in staat stel om selfs die fluistergeheimpies van 'n mensehart te
verstaan, deur te dring tot die diepste kern daarvan en al die
begeertes, stemminge en lewensaanvoelinge uit te beeld. Deur ligte
aanwaaisels van allerlei herinneringe laat hy ons heel die verlede van
sy figure begryp, terwyl ook die inwerking van hul omgewing plasties
voorgestel word. Selfs waar hy romantiese gegewens kies, soos in die
oorlogsverhale is dit tog altyd meer die mense, as hul awontuurlike
ondervindinge, wat Maré interesseer. Met hoeveel liefde verwyl hy nie in
<i>Die Kommandeer van Japie Moolman</i> by allerlei besonderheidjies, die
aanval van die waghond, die trappery op die kat, ens. Soms is sy
tafreeltjies 'n byna dood-nugter kopie van die gewone lewe en tog
ontroer dit omdat deur die beskrywing so iets warm-mensliks huiwer. Daar
is b.v. die inmekaar gekrimpte <span class="x-ebookmaker-pageno" id="pgepubid00257" title="[Pg 190]"><a id="Page_190" title="[Pg 190]"></a></span>
Toot op die putwal (p. 152)<a id="FNanchor_306_306"></a><a class="fnanchor pginternal" href="4998225955431426220_18203-h-9.htm.html#Footnote_306_306">[306]</a> met sy
brood en koffie; langs hom sy verkluimde seuntjie. Hoe suiwer en eg word
die outjie se kindergedagtes weergegee! Dan weer Toot in sy huur-kamers,
met 'n konsertiena op die knie, of besig om 'n kinderskoentjie heel te
maak. Goed gesien is dit ook om Outa Booi na die oorlog op Japie Moolman
se geroeste ploeg te laat afkom (p. 85). Deur sulke eenvoudige middels
bereik die skrywer sy doel. Met tallose klein handelinge bou hy vir ons
'n lewende mosaïek.</p>
<p>Op iedere pagina gee hy blyke van fyn waarneming. Hy het gesien hoe die
wind met die ou ooms se baard speel, hoe die stoffies agter 'n
galopperende ruiter uitslaan en wegkwyn, hoe die wagvure opflikker en
fantastiese skaduwees ronddans. Vir al die wisselinge in die natuur het
hy 'n ope oog—vir die songetinte wolke, die wasige mis op die
bergrande, die wondere van die sterrehemel. Ook weet hy hoe die
steenbokkie "sy eerste bekkie vol soet gras onderuit 'n graspol" afknyp
(p. 195), hoe die rysmiere uit hul gaatjies glip, hoe die muggies "in
sirkels van tallose spikkeltjies wals en sigsag ... oor waterpoele" (p.
102). Telkens weef hy mooi stemmingsstukkies inmekaar, gee hy met 'n
paar trekke die atmosfeer so duidelik aan, dat dit die
werklikheidsillusie versterk.</p>
<p>Altyd geluk dit hom natuurlik nie. Hy is te veel geneig om iedere keer
weer te praat van <i>gordyn, disk, karmosyn, silhoeëtteer</i>, ens. Op p. 42
las hy op storende wyse 'n kwasi-astronomiese opmerking in: "Die klein
fonkelende sterretjies is ligte van die eindelose Planete-wêreld ..."
ens. Grotendeels misluk is ook die tekening van Annie Bester voor die ou
harmonium: "In die voorhuiskamer, voor 'n oopgetrekte vensterraam ..."
ens (p. 37-38). Uit allerlei klein besonderhede blyk dat Maré die
toneeltjie alleen as toeskouer beskryf.<a id="FNanchor_307_307"></a><a class="fnanchor pginternal" href="4998225955431426220_18203-h-9.htm.html#Footnote_307_307">[307]</a></p>
<p>In <i>Die Nuwejaarsfees</i> word die vrolikheid van 'n klomp olifantjagters,
met forse trekke geteken. Die kaskenades van Oom Klaas, wat 'n ankertjie
egte brandewyn op slinkse wyse bespring, is goed beskryf. <i>Annie
Bester, <span class="x-ebookmaker-pageno" id="pgepubid00258" title="[Pg 191]"><a id="Page_191" title="[Pg 191]"></a></span>
Japie Moolman, Freek en sy perd Bles</i> behandel episodes uit die
vryheidsoorlog. In <i>Wrange Vrugte</i> word 'n geeerde volksraadslid deur
kindergebabbel en die afskietery van klappers op Krismisaand aan sy
verraad in dieselfde oorlog herinner. Die skets gee blyk van 'n goeie
psigologiese insig. Die afskeid van voortrekkers aan Dassieshoek in die
ou Kolonie en die rit van Frans Malan om die laers vir Dingaan te
waarsku, word in twee sketse beskryf. <i>Die Stem van die ou
Kafferkraal-Murasies</i> is 'n poging om die mentaliteit van 'n
Soeloesoldaat te teken, 'n poging, wat herhaal word in <i>Soeloe-Eer</i> uit
die bundel <i>Ou Malkop</i>. <i>Moebie</i> vertel van die tobbery van 'n
kaffermoeder oor haar seun, wat toevalle kry en <i>Joggem Helberg</i> is 'n
jongkêrel, wat in 1863 deur leeus verskeur word. Die eerste druk van
<i>Die Nuwejaarsfees</i> het ook nog bevat 'n retoriese beskrywing van 'n
storm, wat met reg by die twede druk weggelaat is. Drie nuwe verhale,
<i>Wrange Vrugte, Moebie</i> en <i>Joggem Helberg</i> het daarvoor in die plaas
gekom, terwyl tallose taal- en stylverbeteringe gemaak is.</p>
<p>Onvoldoende taalkennis gee Maré se werk 'n lelike knou. Hy maak foute,
wat skooljongens kan verbeter. Sy interpunksie is swak, sy spelling
treurig. Hy skryf b.v. <i>lysels, geoeffende, vors</i> (fors), <i>vergaarderde,
gesannikie</i>, ens. Die dubbele negatief ontbreek dikwels en anglisismes
is volop o.a. "die hele van die ander dag (p. 42); een onheil, wat moet
plaas neem (p. 56); 'n menende knik (p. 60); afwerk (p. 92); twee meer
veldstoele (p. 105); (ek) lei die weg soheentoe (p. 138); opgelig (p.
141); hy gee 'n ander gapie (p. 148); gesette kake (p. 193); as die
vlamme ... opflaar (p. 201); haar bors ... hewe op en af (p. 225); (hy)
rys hom uit sy sitplek (p. 61); toe het bloedvergiftiging in die been
gesit" (p. 217) ens. ens. Woordskikking en verbuiging van byvoeglike
naamwoorde is dikwels gebrekkig, b.v. "En hy word gou agterna gevolg, na
die plek van bestemming, <i>goed of sleg</i>, deur sy troue manskappe (p.
78); deftig<i>e</i> geklede dames (p. 157); 'n spoelende en bruisend, kristal
stroom water (p. 102).</p>
<p>Die opdrag om 'n kort skets te skryf, waarin die woorde <i>alleenliks</i> en
<i>nouliks nog</i> nie mag voorkom nie <span class="x-ebookmaker-pageno" id="pgepubid00259" title="[Pg 192]"><a id="Page_192" title="[Pg 192]"></a></span>
sou seker vir Maré die swaarste straf
wees. Tot vervelens toe prop hy dié woorde in alle hoekies en gaatjies,
en naderhand weet hy absoluut nie meer, wat hul eintlik beteken nie! In
<i>Ou Malkop</i> kom selfs voor <i>uiteindeliks</i> (p. 145), <i>oogverblindeliks</i>!
(p. 148), <i>natuurliks</i> (p. 195), en die volgende: "Guillaumet kan geen
woord uitkry van verbasenheid (!) nie en blik die gouverneur <i>alleenliks
net</i> meer in verwondering aan" (p. 198).</p>
<p>Foutiewe meervoudige vorms soos die volgende kom voor: lofliede (p.
178), sugge (p. 95), streeltjies (p. 94), wandels (p. 131), getjilpe,
gefluite, gebruise (p. 43, 45, 52) ens. Die werkwoord word verkeerd
gebruik in: "Die son kom agter die koppie uit en <i>skitter</i> strale van
goud oor ... (p. 101); 'n vensterraam, waardeur 'n groot hanglamp sy
breë wit lig ... na buite ... <i>stroom</i> (p. 37); tante <i>sweef</i> haar arms
so voor haar uit ... (p. 35). Maar hy <i>gewaarword</i> nie 'n meisie nie (p.
75); Towenaars alleen <i>woon</i> so 'n kluisenaarslewe (p. 131); deur sy
fluksheid het hy gou <i>bevorder</i> tot kommandant ... (p. 209); Uit die
gewoel ... <i>hef</i> 'n nat voorhoof omhoog (p. 211); agtervolg (p. 60); die
doudruppels ... blink en skitter en <i>rol</i> boomstamme orals <i>af</i>" (p.
54).</p>
<p>Lomp, of heeltemal onverstaanbaar is o.a. die volgende: "Haar gemoed
skiet haar diep (p. 60); Die grasdak ... skep nuwe herinneringe ... te
voorskyn (p. 98); met 'n gefynde oor (p. 79); Ek worstel om van 'n
betowerende wilskrag los te kom (p. 123); 'n stulpende onderaardse skok
(p. 141); 'n Vaal hond ... vlieg ... uit sy skuilplek, haal-haal oor die
gedraai of die ruiter hou-hou met sy karwats agtertoe ... (p. 61); die
vroutjie ... word veronderstel deur haar rokende man langs aan (p. 152);
die agent is toegehul in die geheime; deur al sy omgewings van grootheid
en deftigheid, word geen ondersoek ingestel nie ... (p. 155); nog 'n
terugdeinsende tree vorentoe" (p. 228).</p>
<p>Die volgende rariteite gebruik Maré ook: geheelal (p. 42); die <i>toeskou</i>
van so 'n klomp waens ... het 'n dagbreek-oujaarsmore net toepaslik
gekleur (p. 14); gewigte rapport (p. 40); 'n staanbeeld uitgehou in
graniet (p. 43); met opgestrekte lippe (p. 56); wyshooftig (p. 70); diep
bewoog (p. 72); Die jonge rapportganger ... arriveer <span class="x-ebookmaker-pageno" id="pgepubid00260" title="[Pg 193]"><a id="Page_193" title="[Pg 193]"></a></span>
terug (p. 114);
opgedoste krygsmanne (p. 125); sissende-vurige dinamiet lonte<a id="FNanchor_308_308"></a><a class="fnanchor pginternal" href="4998225955431426220_18203-h-9.htm.html#Footnote_308_308">[308]</a> (p.
141).</p>
<p>Hoe die skrywer soms sukkel, blyk uit die volgende. In die eerste druk
kom voor: "'n toegerankte grennadella stoepie" (p. 43). Dit word in die
twede druk: "'n grenadella gerankte stoep"! (p. 44). Op p. 122 kry ons
weer "'n toegerankte grenadella-veranda".<a id="FNanchor_309_309"></a><a class="fnanchor pginternal" href="4998225955431426220_18203-h-9.htm.html#Footnote_309_309">[309]</a></p>
<p>Soms is daar iets telegramagtigs in die styl, meestal veroorsaak deur
die veelvuldige gebruik van verlede deelwoorde. Wanneer Ter Blanche die
voorhuiskamer beskou, lees ons: "'n Mooi aardige skulpaddoppie kom
eindelik onder oog, <i>opgestaan en oorgetree, en</i> dit word gou opgetel
van die tafeltjie, waar 'n groen kleedjie netjies oorgetrek is, <i>en</i>
waarop 'n groot lamp met 'n kleurige oorglas staan, <i>en</i> dit word
noukeurig beskou <i>en</i> bewonder." (p. 56.) Dit is 'n tiepiese voorbeeld
van Maré se verwarde, inmekaargedrukte sinne, slordig aanmekaar
gekoppel. Sulke <i>en-en</i>-reekse is daar soos bossies. "<i>En</i> eindelik
sissend <i>en</i> stomend verlaat die lokomotief die treinstasie stadig, <i>en</i>
onder 'n geween <i>en</i> geskreeu van "hoeré!" <i>en</i> hoede in die lug
opgegooi. <i>En sy</i>(!) trek voort, <i>en</i> nouliks ... ens." (p. 68). Dat die
koppelwoord naderhand glad geen betekenis meer het nie, of heeltemal
verkeerd gebruik word, blyk uit sinne soos die volgende: "Onderwyl hy
besig is, kom die diensmeisie binne, <i>en</i> met 'n silwer teepot, en
sinese koppies en pierings ... (p. 151); Behalwe vir 'n paar opmerkinge
nog oor die mooi onweer, wat diekant in die lug lê, <i>en</i> die seun gaan
haastig vooruit ..." (p. 65). Ook <i>hul-hul</i>-sinne kom voor. "Menige van
die burgers ... is ... in <i>hul</i> distrik teruggekeer as versterking, maar
hoewel in <i>hul</i> eie deel van <i>hul</i> land, was <i>hulle</i> geskei van <i>hul</i>
famielie-betrekkinge, want <i>hul</i> plase was so kaal ... en <i>hul</i>
famielies was almal <i>in</i>gevoer deur die vyand na die kampe ..." (p. 69).
Daar is nog meer sulke herhalings, wat aantoon, dat Maré se klankgevoel
soms erg gebrekkig is. "Bo op die kruin ... bars die son deur ... <i>en
verlig</i> met uitgespreide trillende strale die gras<i>toppe</i> van die
<span class="x-ebookmaker-pageno" id="pgepubid00261" title="[Pg 194]"><a id="Page_194" title="[Pg 194]"></a></span>
berg<i>toppe</i>, <i>en verlig</i> donkere spelonke <i>op</i>(!) (p. 195). Maar hy
gewaarword (!) nie 'n meisie nie wat buite<i>kant</i> <i>kamp</i> drade die<i>kant</i>,
op haar knieë neersak, haar hande tesame omhoog <i>vou</i>, ver<i>trou</i>end op
na die <i>troue</i> heldere wagtertjies bo haar kyk (p. 75); Skerp flikker
die staal mes voor aan die punt van sy ge<i>weer weer</i> ... (p. 76); 'n
gekletter van <i>perde</i>pote van verwilderde <i>perde</i>" (p. 49). Maré is ook
te lief vir langdradige omskrywings, wat soos 'n remskoen op sy
verhaalgang werk. As ons lank al weet wie Annie is, dan hoor ons nog
altyd van "Oom Andries Bester se dogter Annie" of "oom se dogter", (o.a.
p 37, 38).</p>
<p>Nog 'n paar staaltjies van die skrywer se gebrekkige uitdrukkingsvermoë:
"Die tyd tree weer met haar sikkel soos gewoonlik in, en die uur of so
se vereniging hier word ook eindelik weer die verwyderde sny gegee<a id="FNanchor_310_310"></a><a class="fnanchor pginternal" href="4998225955431426220_18203-h-9.htm.html#Footnote_310_310">[310]</a>
(p. 73); Daar verlos hy hom gou van sy swaar dik winter jas (p. 147);
baie hartseer luister die oubaas na die laaste koei vanaand op die plaas
se melk ... (p. 93); die generaal halt voor en klim uit sy saal, die
manskappe uit hul saals, en nouliks is al die tooms versamel of 'n paar
burgers kyk voor vasgehoude perde hul maats agter, wat so agter die
leiers aan wegtree, met hul mousers (p. 72); Dan maak ou oom en sy troue
oujong Jonathan stoele en rusbanke uit aardige houtsny uit stinkhout ...
(p. 203); Die hele dorp spring in wakkerte" (p. 80).</p>
<p>Daar is ook voorbeelde van afgeslyte beeldspraak soos: "deurboorde harte
(p. 74 en 100); eindelik sprei die duisternis ... soos 'n swart kleed
wat neerval (p. 72); die bytende tand (p. 78); die hamer van Tyd" (p.
95). Komiek word dit wanneer ons hoor: "haar bors bewe meteens op en
neer soos die rustelose golwe van die see"!! (p. 60).</p>
<p>Maar ten spyte van sulke opvallende stylgebreke ontroer Maré se prosa
ons tog, omdat, soos Jan Celliers tereg opmerk in sy voorwoord, hy
"dinge so gesien en gesê het as nog geen ander skrywer in ons land nie".
Sy krag lê nie in die tekening van groot-opgesette tonele <span class="x-ebookmaker-pageno" id="pgepubid00262" title="[Pg 195]"><a id="Page_195" title="[Pg 195]"></a></span>
nie; dit is
die vlugge vegies, waarmee hy op verrassende wyse 'n realiteits-illusie
kan skep. In sy beste werk is daar 'n innigheid, wat die kleinste
voorval beglans met 'n sagte en suiwer lig. Dan klink daar ook op in sy
sinne 'n sterk persoonlike aksent, dan vind hy die juiste woorde om sy
emosie te vertolk. Dit is 'n gebrek aan tegniese vaardigheid, wat sy
werk hier en daar soos skooljongens-geskryf laat lyk.</p>
<p>Dié gebrek is in sy twede bundel</p>
<h4 id="pgepubid00263">Ou Malkop</h4>
<p>só markant, dat mens nie anders dan van <i>taalgemors</i> kan praat nie.
Voorbeelde daarvan staan op byna iedere pagina, en sitate word feitlik
oorbodig. Heeltemal misluk is die beskrywing van die ontsporing van die
Engelse trein (p. 41-42). "Hy kom aangestoom en aangedroom op sy
masjienery en hardloop los vooruit met alle krag en verdelgende mag....
Die bodem van die aarde tril! Dis of die sterre in hul blou firmament
gril met iedere naderende stamp en uit hul gewelf wil losbeef!... 'n
Gehom-mmm! van raddewerk van masjienery!—en meteens! 'n lang ry
swart-kamers hol dol en ril duiselig oë verby!—'n groot windvlaag skep
alles op onder die kranksinnige gedruis! 'n Stulpende onderaardse skok!!
'n donderende donderslag!! en daar omrol 'n stuk swaar ysterwerk soos 'n
kanon in die lug" (p. 42). Dit is magtelose gestamel met viesie- en
taalverknoeiing, wat in die historiese skets <i>Etienne Barbier</i> 'n
toppunt bereik en soms geheel onverstaanbaar word. "Mnr. Guillaumet gryp
<i>sy</i> musiek in die een hand fermer, laat <i>sy</i> krullende kop effens op
<i>sy</i> skouer val en <i>sy</i> basstem rol uit <i>sy</i> breë bors:</p>
</body></html>
