<?xml version='1.0' encoding='utf-8'?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
<head>
<title>
</title>
<link href="0.css" rel="stylesheet" type="text/css"/>
<link href="pgepub.css" rel="stylesheet" type="text/css"/>
<meta content="Ebookmaker 0.12.35 by Project Gutenberg" name="generator"/>
</head>
<body class="x-ebookmaker x-ebookmaker-2"><div class="footnotes">
<div class="footnote"><p><a id="Footnote_2"></a><a class="pginternal" href="1907452672157458644_42302-h-0.htm.html#FNanchor_2"><span class="label">[2]</span></a>Pres. STEYN is deur ’n beroerte getref, terwyl hy besig was om ’n kongres
van die „Oranje-Vrouevereniging” op Bloemfontein toe te spreek. Hy is begrawe aan
die voet van die Vrouemonument, wat deur hom tot stand gekom het.</p></div>
</div>
<table summary=""><tbody><tr><td>
<a id="Page_26"></a><hr/>
<h3 id="pgepubid00035">KOMAAN!</h3>
<div class="pgmonospaced">  Wees sterk!
<br/>Daar ’s ’n nasie te lei,
<br/>daar ’s ’n stryd te stry,
<br/>  daar ’s werk!
<br/>Daar ’s nie na guns of eer te kyk,
<br/>daar ’s nie na links of regs te wyk,
<br/>daar ’s net te swyg en aan te stryk—
<br/>  Komaan!
<br/>
<br/>  Wees trou!
<br/>Daar ’s ’n volk te leer
<br/>om homself te eer,
<br/>  te bou;
<br/>om God, om God alleen te vrees,
<br/>aan aard en taal getrou te wees,
<br/>gesond en waar van hart en gees—
<br/>  Komaan!
<br/>
<br/>  Wees fier
<br/>op ’n voorgeslag waard
<br/>in wil en daad
<br/>  gespier!
<br/>Hul lewensweg het ons gewys
<br/>om trou te wees aan waarheids eis.
<br/>Wie laak mag laak, wie prys mag prys—
<br/>  Komaan!
<br/></div>
<a id="Page_27"></a><hr/>
<h3 id="pgepubid00036">MA EN PIETJIE.</h3>
<div class="pgmonospaced">Dis moeder Makou en haar kleine Piet.
<br/>As jy nader kom, dat sy dit siet,
<br/>dan lig sy haar kop en kyk vir jou
<br/>asof sy vra: „Wat is dit nou?
<br/>Wil jy Pietjie hê, wil jy Pietjie steel—
<br/>my liewe klein bolletjie goud-ferweel?”
<br/>
<br/>En sy sê met haar omdraai en skuddend haar stert:
<br/>„Nee, die hele wêreld is Pietjie nie werd!
<br/>Kom, ons loop.” En hy volg haar in trippeldraf klein
<br/>op sy sagte voetjies van geel satyn.
<br/>
<br/>As sy waak, sit hy slaap, onbewus van haar angs,
<br/>of hy trippel rond op ’n goggatjies-vangs,
<br/>pik mis en te laat na ’n motjie wat vlug,
<br/>en struikel onhandig en val op sy rug.
<br/>
<br/>Die wêreld daarbuite mag staan of mag val,
<br/>ons erf is, vir Pietjie en Ma, die heelal,
<br/>want Ma het vir Pietjie en Piet het vir Ma,—
<br/>daar ’s niks wat hul meer van hul daggie vra
<br/>dan, totdat hul daggie word opgesê,
<br/>net lief te hê, net lief te hê.
<br/></div>
<hr/>
<h2 id="pgepubid00037">TOTIUS<br/>
<small>(Dr. J. D. DU TOIT).</small></h2>
<a id="Page_28"></a><hr/>
<h3 id="pgepubid00038">DIE LIED VAN DIE OSSEWA.</h3>
<p class="right">Er is het geklap der zweep, en het<br/>
               gehuil van het bulderen der raderen.<br/>
                                          Nah. 3:2.</p>
<div class="pgmonospaced">Hoor hoe sing ek my lied as die osse so stap
<br/>langs die wyd-ope veld, waar die voorslag-punt klap,
<br/>waar ’n wonder van stilte my alkant omsweef
<br/>as ek rustloos-alleen langs my grootpad bly streef;
<br/>ja daar vér in die veld, dáár word ek gehoor,
<br/>waar g’n straatklank my klinkende stem kom verstoor;
<br/>en ek sing met geweldige kiem my geluid
<br/>oor die luistrende vlak van die graslaagtes uit.
<br/>
<br/>Op my lied was die bruigom so wonderlik trots
<br/>as my wiele wegrammel oor kliprug en rots;
<br/>as die seekoeivel-sweep, wat die rooispan bestryk,
<br/>in sy hande verrys om na vore te kyk;
<br/>of straks skielik weer daal, op my welvaart bedag,
<br/>om die veld te deurdreun met ’n knallende slag,
<br/>waar die osse van beef en my wiele van raas,
<br/>wyl die bruigom meteen op die kettingtou blaas.
<br/>Ons drieklank, verenig in innige band,
<br/>was die skone gesang in die trekker se land,
<br/>toe ons saam het getrek, die land in gesig,
<br/>waar ek, troue gesél, hom sy taak sou verlig.
<br/>
<br/>Voor ’n wiel het kon rol in die wêreld nog wild,
<br/>het my klank die gebrul van die leeue gestild;
<br/>en ek het al gejubel met vorstelike lied
<br/>toe g’n pad was gebaan in die woeste verskiet.
<br/>Toe g’n huis nog die trekker se kroos kon beskut,
<br/>was my tent vir die kleintjies ’n veilige hut,
<br/>wat by nagtelike tog met gewieg en gesus
<br/>hulle sag het laat sluimer in salige rus.
<br/>
<br/>Ja ek het met die trekker my singend verbly,
<br/>of in rampe met klaagtoon sy psalm begely.
<br/>In die stryd met Dingaan, as sy siel werd geskeur,
<br/>het my troostende stem weer sy moed opgebeur,
<br/>en ek het uit die dieptes hom weer uitgevoer
<br/>na geweste van rus vir die swerwende boer.
<br/>
<br/>Maar nou val weer my lot in ’n dag van veel kwaad,
<br/>want die trekker se seun het sy plaas moet verlaat,
<br/>en ek, arme, nog lewend, het agtergebly
<br/>om weer saam met sy vrou en sy kinders te ly.
<br/>Maar my stem is nou hees en my klank is verdof
<br/>na die jare van worstling met sonbrand en stof,
<br/>en my kranke geluid word weemoedig gesmoor
<br/>deur ’n nare geklaag uit my tentjie gehoor.
<br/>
<br/>Want ek rol, ek en honderde waens met my,
<br/>na die plek waar die vrouens en kinders gaan ly.
<br/></div>
<a id="Page_30"></a><hr/>
<h3 id="pgepubid00039">VERGEWE EN VERGEET.</h3>
<p class="right">Dat gij niet vergeet de dingen die
      uwe ogen gezien hebben.<br/>
                            Deut. 4:9.</p>
<div class="pgmonospaced">Daar het ’n doringboompie
<br/>vlak by die pad gestaan,
<br/>waar lange ossespanne
<br/>met sware vragte gaan.
<br/>
<br/>En eendag kom daarlanges
<br/>’n ossewa verby,
<br/>wat met sy sware wiele
<br/>dwars-oor die boompie ry.
<br/>
<br/>„Jy het mos doringstruikie,
<br/>my ander dag gekrap;
<br/>en daarom het my wiele
<br/>jou kroontjie plat getrap.”
<br/>
<br/>Die ossewa verdwyn weer
<br/>agter ’n heuweltop,
<br/>en langsaam buig die boompie
<br/>sy stammetjie weer op.
<br/>
<br/>Sy skoonheid was geskonde;
<br/>sy bassies was geskeur;
<br/>op een plek was die stammetjie
<br/>so amper middeldeur.
<br/>
<br/>Maar tog het daardie boompie
<br/>weer stadig reggekom,
<br/>want oor sy wonde druppel
<br/>die salf van eie gom.
<br/>
<br/>Ook het die loop van jare
<br/>die wonde weggewis—
<br/>net een plek bly ’n teken,
<br/>wat onuitwisbaar is.
<br/>
<br/>Die wonde word gesond weer
<br/>as jare kom en gaan,
<br/>maar daardie merk word groter
<br/>en groei maar aldeur aan.
<br/></div>
<a id="Page_31"></a><hr/>
<h3 id="pgepubid00040">DIE OS.</h3>
<div class="pgmonospaced">Hoe rustig stap hy aan
<br/>die edel jukgediert!
<br/>hoe waggel hy die kop
<br/>met horings swaar gesierd
<br/>en stewig ingestrop!
<br/>
<br/>Hoe rustig stap hy aan
<br/>so sonder tuiggetooi,
<br/>met matte dowwe plof;
<br/>sy vel trek plooi op plooi
<br/>rondom die breë skof.
<br/>
<br/>So stap hy rustig aan
<br/>vol kalme majesteit
<br/>en ongesmukte prag—
<br/>beeld van stilswyendheid
<br/>ên selfbewuste krag.
<br/>
<br/>Steeds stap hy rustig aan
<br/>met rustelose drang,
<br/>by kou en sonnegloed;
<br/>maar snags versnel sy gang
<br/>om dagversuim te boet.
<br/>
<br/>Nog stap hy rustig aan
<br/>as dae kommervol
<br/>laat bleek en krul sy gras;
<br/>hy skeer die hardste pol
<br/>en suip die modderplas.
<br/>
<br/>Stap, stap dan rustig aan
<br/>en deel die trekkerslot;
<br/>die skaarste en owervloed,
<br/>daar in die land, waar God
<br/>ook is vir osse goed!
<br/></div>
<a id="Page_32"></a><hr/>
<h3 id="pgepubid00041">MOSELEKATSE.</h3>
<div class="pgmonospaced">Manestraal aan troeb’le trans;
<br/>rond die vure glimmerglans;
<br/>kaffers nes in dodedans
<br/>            om die vlamme;
<br/>
<br/>windgewiegeld, tak en blaar
<br/>wenk met spokerig gebaar,
<br/>skaduwees nes skimme waar
<br/>            om die stamme.
<br/>
<br/>Wild gebruis van bometop;
<br/>dansgedreun en skildgeklop;
<br/>vuurgeglim van onder-op—
<br/>            hel-tafrele!....
<br/>
<br/>Vlammend rys sy speer oplaas!
<br/>Stiller word die krygsgeraas.
<br/>Nagwind waai met breed geblaas
<br/>            sy bevele:
<br/>
<br/>„Hoor die seun van Matchobaan!
<br/>Ha! die witman kom weer aan!
<br/>Tweemaal het hy ons verslaan,
<br/>            maar nie weer nie.
<br/>
<br/>„Lewend afgeslag is hul,
<br/>ha! die swarte en witte bul;
<br/>maar die witte, ha! hy brul
<br/>            nou nie meer nie.
<br/>
<br/>„Dans dan by die nuwe maan!
<br/>Sing die seun van Matchobaan!
<br/>Slag nou van die voorpoot aan—
<br/>            vette beeste!
<br/>
<br/>„Slag die offerbeeste hier;
<br/>gooi hul in die groot rivier
<br/>met die pronkkalbasse bier—
<br/>            vir die geeste!
<br/>
<br/>
<br/>„Laat die dokter uit jul drom
<br/>wys deur wie die onheil kom
<br/>oor die Matabeledom—
<br/>            laat hom braaie.
<br/>
<br/>„Vang die slagos uit die trop,
<br/>lewend vlek sy skouertop,
<br/>sny dit, ha! in toutjies op;
<br/>            laat dit swaaie
<br/>
<br/>„langsaam in die bitter rook,
<br/>byt ’n stuk af van die strook
<br/>drink die bitter asstof ook—
<br/>            en wees manne!
<br/>
<br/>„Wag jul more vir die lis
<br/>wat die krag van witman is;
<br/>laat jul van jul erfenis
<br/>            nie verbanne.
<br/>
<br/>„Ons was hier al van begin,
<br/>en die witman sal nie win;
<br/>eenmaal gaan sy tyd weer in
<br/>            van verdwyne;
<br/>
<br/>„eenmaal dryf ons hul weer weg!
<br/>Ha! die land word skoon geveg,
<br/>en die kaffer sal sy reg
<br/>            sien verskyne.
<br/>
<br/>„Eet en drink nou mond tot mond,
<br/>dans en spring nou in die rond,
<br/>tot die maan raak aan die grond
<br/>            met haar sterre!”
<br/>
<br/>          * * *
<br/>
<br/>So verklink sy oorlogswoord;
<br/>danse, brulle word gehoord;
<br/>ja, ’n volle hel-akkoord
<br/>            dreun van verre.
<br/></div>
<a id="Page_35"></a><hr/>
<h3 id="pgepubid00042">DIE DRIE KINDERTJIES.<a id="FNanchor_3"></a><a class="fnanchor pginternal" href="1907452672157458644_42302-h-1.htm.html#Footnote_3">[3]</a></h3>
<div class="pgmonospaced">Waar die spruitjie ’n lief geluidjie
<br/>murmel langs die groene soom,
<br/>en besye weggeleie,
<br/>watertjies in plassies droom—
<br/>
<br/>Skep ses handjies van die kantjies
<br/>moddergrondjies, swart en vet;
<br/>en hul brei die, tot hul klei die
<br/>beeld van wa en ossies het.
<br/>
<br/>’n Swarte sware kring barbare,
<br/>toegeskote vlieë snel,
<br/>kyk nou vrindlik by so’n minlik
<br/>en verteedrend kinderspel.
<br/>
<br/>„Moenie breek nie!... Moenie steek nie!
<br/>Kyk hulle speel nes kaffertjies!”
<br/>En hy keer hulle, en hy weer hulle
<br/>met sy bloedbedrupte spies.
<br/>
<br/>Hulpontvalle, roep hul alle;
<br/>dog.... die laer is uitgemoor!
<br/>En hul kerme om ontferme
<br/>word steeds verderweg gehoor.
<br/>
<br/>„Hulle lewe.... maar verdrewe
<br/>noordwaarts!” klink dit agterna.
<br/>Perderuiters het die buiters
<br/>haastig agterna geja.
<br/>
<br/>„Niks kon vinde!”... Net die winde
<br/>waai op plekkies droewig rond;
<br/>en klein beentjies, tussen steentjies
<br/>weggebleek, bedek die grond.
<br/></div>
</td></tr></tbody></table>
<div class="footnotes">
<div class="footnote"><p><a id="Footnote_3"></a><a class="pginternal" href="1907452672157458644_42302-h-1.htm.html#FNanchor_3"><span class="label">[3]</span></a>By die Liebenbergs-moord is drie Boerekinders deur Moselekatse se kaffers
meegevoer.
Potgieter het later ’n vergeefse poging gedoen om hulle terug te vind.</p></div>
</div>
<table summary=""><tbody><tr><td>
<a id="Page_36"></a><hr/>
<h3 id="pgepubid00043">VEGKOP.<a id="FNanchor_4"></a><a class="fnanchor pginternal" href="1907452672157458644_42302-h-1.htm.html#Footnote_4">[4]</a></h3>
<div class="pgmonospaced">Bleek blink die seile vèr teen die hang,
<br/>swart kom die kaffers met driftige drang,
<br/>bewend omhoog rys gebed en gesang—
<br/>      o so bang!
<br/>
<br/>Donkre gevaartes dondrend temet,
<br/>blitsende flitse van pyle gewet,
<br/>borend na bowe die skietgebed:
<br/>      Here red!
<br/>
<br/>Hoor die gebruis teen die wawiel aan!
<br/>Hoor die geklots oor die seile slaan!
<br/>Sug van vertwyfling die boesem ontgaan:
<br/>      Heer, dis gedaan!
<br/>
<br/>          * * *
<br/>
<br/>Vas lê die roer in die trekker se hand,
<br/>fluks hou sy vrou aan sy syde stand,
<br/>weg vlug Kalipi weer na sy land—
<br/>      vêr oor die rand!
<br/>
<br/>Swart lê die kaffers: blom van die heir;
<br/>„Samel by hope die vyand se speer!
<br/>God het geseen man en geweer!
<br/>      Sink dan terneer!
<br/>      Hom sy die eer!”
<br/></div>
</td></tr></tbody></table>
<div class="footnotes">
<div class="footnote"><p><a id="Footnote_4"></a><a class="pginternal" href="1907452672157458644_42302-h-1.htm.html#FNanchor_4"><span class="label">[4]</span></a>In Oktober 1836 het SAREL CILLIERS met 40 man ’n aanval van 5000 Matabeles
op die treklaer by Vegkop (Vrystaat) afgeslaan.</p></div>
</div>
<table summary=""><tbody><tr><td>
<a id="Page_37"></a><hr/>
<h3 id="pgepubid00044">REPOS AILLEURS.<br/>
<small>(Die rus is elders).</small></h3>
<div class="pgmonospaced">In die eensame veld
<br/>staan ’n tentjie klein,
<br/>en daarnaas in die skeemring
<br/>skuif die ligtende trein;
<br/>ek sien in die tentjie,
<br/>deur die ope gordyn,
<br/>’n tafel met bordjies
<br/>en glasies fyn,
<br/>wat sag in die lig
<br/>van ’n kersie skyn;
<br/>en ek dag: „was ek net
<br/>in die tentjie klein—
<br/><i>ek sou tog, o so gelukkig, syn</i>”.
<br/>
<br/>Naas die eensame tent
<br/>staan ’n meisie klein
<br/>in stomme bewondering
<br/>vir die ligtende trein;
<br/>sy sien my geniet
<br/>my glansende wyn
<br/>en kostlike maal
<br/>by elektriese skyn;
<br/>en ek raai die gedagte
<br/>van die meisie klein:
<br/>„og, was ek maar net
<br/>in die vrolike trein,
<br/><i>ek sou tog, o so gelukkig</i>, syn”.
<br/></div>
<a id="Page_38"></a><hr/>
<h3 id="pgepubid00045">’N SPROKIE.</h3>
<div class="pgmonospaced">Ek ken ’n mooi klein sprokie
<br/>wat so na waarheid klink—
<br/>dis dat die tortel altyd
<br/>sy water troewel drink.
<br/>
<br/>Kom hy by helder plassies,
<br/>dan sal hy drinkend neig
<br/>as eers, na sagte roering,
<br/>die modderwolkies styg.
<br/>
<br/>Dáárom sing hy so droewig
<br/>van donker voëlleed;
<br/>dáárom tooi hy hom stemmig
<br/>met dowwe verekleed.
<br/>
<br/>So is daar sombre siele
<br/>waar hy my aan laat dink,
<br/>wat, soos die tortel, troewel
<br/>die lewenswater drink:
<br/>
<br/>Vir alle lewensliefheid,
<br/>vir vreugdesang bevrees,
<br/>drink hulle geen genoeëns—
<br/>of dit moet troewel wees!
<br/></div>
<a id="Page_39"></a><hr/>
<h3 id="pgepubid00046">DIT IS NAG.</h3>
<div class="pgmonospaced">Dit is nag, stille nag,
<br/>en ’n moeder hou wag,
<br/>waar ’n kindjie teer lê te sterf—
<br/>net ’n flou-floue sug
<br/>in die ruim-ruime lug,
<br/>en ’n sieltjie het weggeswerf.
<br/>
<br/>En agter die huis
<br/>vlieg met woeste gedruis
<br/>die snorkende spoortrein verby;
<br/>en die nag die dreun
<br/>van sy wilde gesteun,
<br/>soos hy voort op die ysters gly.
<br/>
<br/>O die tedere krag
<br/>van ’n kind, wat so sag
<br/>en so stil weer die wêreld ontstyg;
<br/>O die moeder alleen
<br/>in haar bitter geween,
<br/>as die nag op haar smeekstem swyg!
<br/>
<br/>O die woeste geweld
<br/>van die trein oor die veld,
<br/>waar die moeder allenig treur;
<br/>die hemel en aard
<br/>weergalm van sy vaart,
<br/>wat die wêreld in tweë skeur.
<br/></div>
<a id="Page_40"></a><hr/>
<h3 id="pgepubid00047">DAAR RUIS ’N LIED.</h3>
<div class="pgmonospaced">Daar ruis ’n lied van lang verlee,
<br/>    en stemme singend kom van ver;
<br/>en immer ruis my siele mee
<br/>met stemmelied van lang verlee—
<br/>    uit d’ eeue her.
<br/>
<br/>Daar ruis ’n lied van lang verlee
<br/>    wanneer die wind so sag verrys;
<br/>en immer, buigend na benee,
<br/>die bometop sing klaaglik mee
<br/>        eenselfde wys.
<br/>
<br/>Daar ruis ’n lied van lang verlee
<br/>    in d’ oseaan se maatgesang;
<br/>en immer ruis die skulpies mee
<br/>met d’eeuelied van grote see—
<br/>        diep opgevang.
<br/>
<br/>Og, kon ek sing van lang verlee
<br/>    gelyk die skulpies so getrou,
<br/>wat opgegaar, nog kleinlik gee
<br/>die weerklank van ’n wêreldsee—
<br/>        by d’ oor gehou.
<br/>
<br/>Og, kon ek sing van lang verlee
<br/>    gelyk die dentak hoog in top,
<br/>wat daar sy naaldjies klein-verbree,
<br/>opdat die wind sy oue wee
<br/>        kan klaag daarop!
<br/>
<br/>O, kom tot my uit lang verlee,
<br/>    sangstemme, kom uit droomgebied,
<br/>deurruis my siel soos awendbee
<br/>van westewind, soos verre see
<br/>        se golwelied!
<br/></div>
<a id="Page_41"></a><hr/>
<h3 id="pgepubid00048">STOF.</h3>
<div class="pgmonospaced">Die luie stof. Hul het geen voete, want
<br/>net waar ek kom, daar leg
<br/>hul al maar in my weg.
<br/>      Of kom my voet hul te naby
<br/>      dan skuif party
<br/>      net effentjies op sy.
<br/>
<br/>’n Rusbed vind hul oweral
<br/>om lomerig op neer te val.
<br/>Grassprietjie is hul nie te smal,
<br/>wat langs die grootpad staan.
<br/>      Die grootpad weer is nie te breed;
<br/>      kerksolder nie te eensaam, of
<br/>      die toringdak te hoog gemeet.
<br/>
<br/>Hul lê so rustig op die skoen
<br/>van werkman, hard en uit fatsoen
<br/>getrek al en verslyt—
<br/>      so rustig soos
<br/>      in perlemoer van dames-oor,
<br/>      of op haar blanke hals.
<br/>
<br/>Net reëndruppels laat vir hul
<br/>haastig op luie rusbed krul,
<br/>nes wurms langs die grond.
<br/>      Maar as die son se gloed hul vat,
<br/>      lê hul weer reguit en
<br/>      gee vir geen wawiel pad.
<br/>
<br/>Daar kom hul aan—dieselfde stof!
<br/>Die lug is vuil, die son is dof.
<br/>Dit lyk wel wonder-baie of
<br/>      die wêreld wil vergaan—
<br/>      so kom hul aan!
<br/>
<br/>Soos ’n bende ruiters, stoer en straf;
<br/>Soos ’n kommande op stywe draf,
<br/>ry hul verward die grootpad af.
<br/>      Hul trek hom vol, sy lengte langs,
<br/>      versprei omheen wildheid en angs
<br/>      en al na vorentoe.
<br/>
<br/>Die vrouens ruk die deur op slot;
<br/>die manne vlug op hoog gebod,
<br/>      reusbome wals soos skimme rond
<br/>      en wyk, met huise in verbond,
<br/>      na ongewisse newelgrond—
<br/>      en dit is of stof alleen bestaan!
<br/>
<br/>Stof en sy agterryer, Wind,
<br/>wat op sy hakke jaag geswind,
<br/>hul twee die dryf, van woede blind,
<br/>      stormenderhand,
<br/>die lug en landskap uit verband!
<br/></div>
<a id="Page_43"></a><hr/>
<h3 id="pgepubid00049">DIE STERRETJIE.</h3>
<div class="pgmonospaced">Goei nawend my sterretjie
<br/>  met jou vrindelike groet;
<br/>jou weer te sien skitter
<br/>  doen my harte so goed!
<br/>Ek staan net maar op
<br/>  van my lampe-liggie,
<br/>en daar kyk ek verras
<br/>  in jou kindergesiggie.
<br/>
<br/>My kleintjies lê binne
<br/>  in hul droompies al:
<br/>ek was bang dat die ryp
<br/>  in hul ogies sou val.
<br/>Met wangetjies rond
<br/>  lê die slapende bloedjies
<br/>glimlaggend te droom
<br/>  van hul spelegoedjies.
<br/>
<br/>En jy speel maar hierbuite
<br/>  in die winternag!
<br/>En kom my nog teë
<br/>  met jou olike lag!
<br/>Jy weet van geen nag,
<br/>  geen koue of vrese,-
<br/>klein ligtende, laggende,
<br/>  klein hemelse wese!
<br/>
<br/>Jy speel in die nag
<br/>  om die aard te verbly;
<br/>in my donkere berowing
<br/>  kom jy laggend tot my.
<br/>En is dit my netnou hierbuite te koud,
<br/>  dan vlug ek geswind weer na binne;
<br/>maar jy bly, ongesien, nog skitter daarbo
<br/>  aan die hoë, hemelse tinne!
<br/></div>
<a id="Page_44"></a><hr/>
<h3 id="pgepubid00050">DIE OUE PUT.</h3>
<div class="pgmonospaced">Ginds op ’n knoppie, wydgeleë,
<br/>ver van die woelige werf en weë,
<br/>  armoedig lê en skaars beskut,
<br/>  in middagslaap, die oue put.
<br/>
<br/>Geen voël laat sy lied daar klinke,
<br/>geen doringboom sy skadu sinke
<br/>  op leiklip-brokkies, wat lê braai
<br/>  in middaggloed se ligte laai.
<br/>
<br/>Verwaarlosing se ongenade
<br/>spreek uit die stukke pale en drade,
<br/>  waarbinne staan ’n slingerwiel:
<br/>die toegang tot ’n diepe siel;
<br/>
<br/>tot swyggeheim wat waterwelle
<br/>straks aan die velde sal vertelle,
<br/>  as sag ’n windjie hul ontwek,
<br/>  voordat die kuddes bronwaarts trek.
<br/>
<br/>Intusse daal van hemeltinne,
<br/>deur sombre skemering daarbinne,
<br/>  ’n langgespanne silwerdraad
<br/>wat afglans op haar stil gelaat.
<br/>
<br/>’n Wyle, en ’t is al verlede—
<br/>’n klippie duikel na benede...
<br/>  Waar kom die wekkertjie vandaan?...
<br/>  Het d’awendkoeltjie dit gedaan?...
<br/>
<br/>’n Wyle, en ’t is al ontroering,
<br/>en al te wrede rus-ontvoering;
<br/>  want ope slaan die deksel wat
<br/>  ontsluit geheel haar koele skat.
<br/>
<br/>Sy hoor naby en nog van verre
<br/>haar skapies dorstig aan kom blerre;
<br/>  sy open mild haar waterfles
<br/>  om al wat bler die dors te les.
<br/>
<br/>Dit put maar en sy gee maar immer,
<br/>dit put maar en sy weier nimmer;
<br/>  gelyk ’n moeder, so opreg,
<br/>  gee sy haar laaste druppel weg!
<br/>
<br/>Straks gaan die skapies almal hene
<br/>en is die putters weer verdwene,
<br/>  en niemand dink dan langer om
<br/>  haar so vervalle heiligdom.
<br/>
<br/>Haar lewe is soos die moederlewe:
<br/>by ondank immer bly te gewe;
<br/>  maar ’k hoor as hul is heengegaan,
<br/>  diep-onder tap... ’n watertraan!
<br/></div>
<a id="Page_46"></a><hr/>
<h3 id="pgepubid00051">OGGENDSTOND OP ’N BOEREPLAAS.</h3>
<div class="pgmonospaced">O, die oggendstond op ’n boereplaas!
<br/>Daar trek al op die eerste rook.
<br/>Hul het gistraand die vraag beslis,
<br/>wie of se beurt dit môre is
<br/>om ketel te kook.
<br/>
<br/>Die môrester het opgegaan;
<br/>daarbinne roer al een;
<br/>daarbuite bly die rokie draai,
<br/>omdat daar nou geen windjie waai
<br/>deur vroeë môrewêreld heen.
<br/>
<br/>Die haan het op sy beul geblaas;
<br/>hy spring al van sy tak;
<br/>’n mens sal sê dat hy die baas
<br/>(so stap hy) is van werf en plaas,
<br/>en die transport dra in sy sak.
<br/>
<br/>Hom volg sy vrind, die kallekoen,
<br/>’n oue towenaar:
<br/>hy worstel met sy slange, wat
<br/>hy nukrig teken in die pad
<br/>se stof, met duister vlerkgebaar.
<br/>
<br/>Die kraalvee is al moeg gelê;
<br/>hul rek die stramme lywe uit.
<br/>Daar kom die kaffer ook al aan,
<br/>wat koulik oor die douveld gaan
<br/>en eers die kalwerhok ontsluit.
<br/>
<br/>Sy emmer ruis van pure musiek,
<br/>so vloei dit nou uit volle speen;
<br/>musiek ook vir die kalfie als
<br/>hy kort-kort om sy moeder wals
<br/>op nog onvaste horrelbeen.
<br/>
<br/>Maar kyk hoe staan die osse met
<br/>groot oë na die hek te tuur,
<br/>totdat die sware hinderpaal
<br/>word uit die mikstok uitgehaal,
<br/>waaraan hul saans hul lywe skuur.
<br/>
<br/>Die son gaan op, die vee verdwyn.
<br/>Net in die onverstoorbre vert’
<br/>’n osse-span stap voor die ploeg,
<br/>en agteraan die man wat swoeg
<br/>by ’n rukkerige stert.
<br/>
<br/>Die môre smelt weer met die dou,
<br/>die vrede alleen bly soos dit was.
<br/>Net ’n hen spring van haar eiers af
<br/>met groot geraas, en die brakhond blaf
<br/>vir die enkele kuiergas.
<br/></div>
<a id="Page_48"></a><hr/>
<h3 id="pgepubid00052">PERDEKRAAL-LAER.</h3>
<div class="pgmonospaced">Die nag is heen, die môre is grys:
<br/>’n plaat van tente en waens wys,
<br/>waar Perdekraal se steenhoop rys
<br/>                  teen hoë hange.
<br/>Daar staan hul aan die grond gepènd,
<br/>die geweltjies so mooi orent—
<br/>die eie maaksels, tent aan tent,
<br/>                  in suiwre range.
<br/>
<br/>O Trekkersvolk, my hart ontgloei!
<br/>Ek sien hoe jul die vreemde boei
<br/>verbreek het en het uitgebloei
<br/>                  tot eie nasie.
<br/>Nie net ’n eie vaderland,
<br/>nie net ’n eie vlag geplant,
<br/>maar alles maak van eie hand—
<br/>                  geen imitasie!
<br/>
<br/>Hoe lê die tentseil baan aan baan.
<br/>Hoe wakker bly die nokke staan.
<br/>Die klappies netjies oopgeslaan—
<br/>                  mooi eenheid same.
<br/>Sy staan daar by die wa se as,
<br/>die huis van doek, so lossies-vas,
<br/>skoon nes in môredou gewas—
<br/>                  ’n blanke dame.
<br/>
<br/>Twee witte kappe in die veld:
<br/>’n wa en tent daarnaas gesteld,
<br/>tweeheid tot eenheid saamgesmelt
<br/>                  in sware stonde.
<br/>Die wa—’n sterke man is hy;
<br/>die tent—’n taaie vrou is sy.
<br/>Jul het die nasie uitgelei,
<br/>                  sy boei ontbonde.
<br/>
<br/>Lig op haar voet gelyk die ree,
<br/>en trekkend met die trekker mee,
<br/>bied sy hom tog ’n vaste stee
<br/>                  in angs-geweste:
<br/>as wolkbreuk beuk die witte wand,
<br/>die sonstrale op die nokke brand,
<br/>of nagdier sluip oor donker land,
<br/>                  ’n veil’ge veste.
<br/>
<br/>En as sy wa nie verder dring,
<br/>hoor ek by wind haar fladdering
<br/>die lied van boerbeskawing sing,
<br/>                  stemmig-tevrede.
<br/>Dan word haar seile trou bewaar:
<br/>by feesdag net span sy ’n laer,
<br/>en straal haar seile dankbaar daar—
<br/>                  van groot verlede.
<br/></div>
<a id="Page_50"></a><hr/>
<h3 id="pgepubid00053">DIE VIERKLEUR IS WEER IN GEVAAR.</h3>
<div class="pgmonospaced">Kom burgers, trek die perde reg;
<br/>nou vrou en kind goeien-dag geseg.
<br/>Jongkêrels, los die nôi se hand;
<br/>en seuns, verlaat jul moeders, want
<br/>daar gaan ’n strydroep deur die land!
<br/>Gryp nou die teuels by mekaar—
<br/>die vierkleur is weer in gevaar!
<br/>
<br/>Die regterhand gryp die visier,
<br/>die bors oorkruis ’n bandelier;
<br/>die spore in die sonskyn blink,
<br/>stiebeuels teen mekaar weerklink,
<br/>die ketel aan die saal rinkink.
<br/>Kom burgers, hou nou by mekaar—
<br/>die vierkleur is weer in gevaar!
<br/>
<br/>Laat aan die trippelaar sy pas,
<br/>maar hou die vuurge hengste vas.
<br/>Die agterstes moet ingalop
<br/>tot midde in die ruitertrop—
<br/>die ponie en die bossiekop.
<br/>Kom burgers, ry so by mekaar—
<br/>die vierkleur is weer in gevaar!
<br/>
<br/>Trek burgers, almal nou geteld,
<br/>al vort maar deur die wye veld;
<br/>en of jul al omlaag verdwyn,
<br/>of op die heuwels weer verskyn—
<br/>wys steeds die volle slingerlyn.
<br/>Kom burgers, trek so by mekaar—
<br/>die vierkleur is weer in gevaar!
<br/>
<br/>Jaag burgers, jaag oor rant en rots,
<br/>wanneer jul teen die vyand bots.
<br/>Ruk in, spring af en pos gevat
<br/>aan die onverwrikb're ryperd-blad.
<br/>Mik fyn, kyk waar die stoffie spat!
<br/>Staan burgers, staan dan by mekaar—
<br/>die vierkleur is weer in gevaar!
<br/>
<br/>En moet jul val, val dan met eer,
<br/>met d’oog die vyand toegekeer!
<br/>Val op die grense, man en perd,
<br/>die oue vierkleur is dit werd
<br/>en d’ eerkroon wink al uit die vert’.
<br/>Val burgers, val dan by mekaar—
<br/>die vierkleur is weer in gevaar!
<br/></div>
<hr/>
<h2 id="pgepubid00054">C. LOUIS LEIPOLDT.</h2>
<a id="Page_52_1"></a><hr/>
<h3 id="pgepubid00055">SLAMPAMPERLIEDJIE.</h3>
<div class="pgmonospaced">Ek sing van die wind wat tekeer gaan;
<br/>  Ek sing van die reën wat daar val;
<br/>Ek sing van ons vaal ou Karooland;
<br/>  Van blomme wat bloei by die wal;
<br/>Van water wat bruis oor die klippe;
<br/>  Van duikers wat draf oor die veld;
<br/>Van voëls wat daar sing in die bossies—
<br/>  Maar nooit nie, nee nooit nie, van geld!
<br/>
<br/>Vir my sing maar liewers van blomme;
<br/>  Van al wat die vlei laat verkleur;
<br/>Van al wat die sonskyn laat spartel;
<br/>  Van voorjaar en najaar se geur;
<br/>Vir my sing maar liefs van die water;
<br/>  Van duikers wat draf oor die veld;
<br/>Van rotse en branders en wolke—
<br/>  Maar nooit nie, nee nooit nie, van geld!
<br/></div>
<a id="Page_52_2"></a><hr/>
<h3 id="pgepubid00056">OKTOBERMAAND.</h3>
<div class="pgmonospaced">      Viooltjies in die voorhuis,
<br/>      Viooltjies blou en rooi!
<br/>      Viooltjies orals op die veld,
<br/>      En orals, ai, so mooi!
<br/>
<br/>Dit is die maand Oktober,
<br/>             die mooiste, mooiste maand:
<br/>Dan is die dag so helder,
<br/>                   so groen is elke aand,
<br/>So blou en sonder wolke
<br/>                   die hemel heerlik bo,
<br/>So blomtuin-vol van kleure
<br/>                    die asvaal ou Karoo.
<br/>Dit is die maand Oktober:
<br/>               die varkblom is in bloei;
<br/>Oor al die seekoeigate
<br/>                 is kafferskuil gegroei;
<br/>Die koppies, kort gelede
<br/>                 nog as ’n klip so kaal,
<br/>Het nou vir welkomsgroetnis
<br/>                 hul mooiste voorgehaal.
<br/>Dit is die maand Oktober:
<br/>                 die akkerboom is groen;
<br/>Die bloekoms langs die paaie
<br/>                    is almal nuutgeboen;
<br/>En orals in die tuin rond
<br/>                 ruik jy sering en roos,
<br/>Jasmyn en katjiepiering,
<br/>                    lemoen en appelkoos.
<br/>
<br/>Al was die dag, soos yster,
<br/>               lang in die vuur gesteek,
<br/>Die varings in die klofies
<br/>               deur hitte geel verbleek,
<br/>Tog as die son daaronder
<br/>                   agter die berge gaan,
<br/>Dan word oor heel die wêreld
<br/>               die mooiste geur geslaan.
<br/>Dit is die maand Oktober:
<br/>                    die kokewiet is uit;
<br/>Boomsingertjies en kriekies
<br/>                die hoor jy orals fluit;
<br/>Fiskaal is op die oorlog:
<br/>                 daaronder by die sluis,
<br/>Daar is ’n dor ou doringboom
<br/>                 sy spens en sy kombuis.
<br/>Dit is die maand Oktober:
<br/>                 ek dink, die mense vier
<br/>Vir ewig in die hemel
<br/>                 Oktobermaand soos hier!
<br/>Wat wens jy meer as blomme,
<br/>                   as helder dag en nag?
<br/>Wat kan jy beter, mooier,
<br/>                    of heerliker verwag?
<br/>
<br/>Ek is nog in Oktober:
<br/>                my tuin is nog so groen,
<br/>So wit met al wat mooi is,
<br/>               met bloeisels van lemoen,
<br/>So pragtig in die môre,
<br/>                 so heerlik in die aand!
<br/>Ek is nog in Oktober,
<br/>             die mooiste, mooiste maand!
<br/>Wat gee ek om die winter?
<br/>               Wat praat jy nou van Mei?
<br/>Wat skeel dit as ons later
<br/>                    weer donker dae kry?
<br/>Ek is nou in Oktober,
<br/>              die mooiste, mooiste maand
<br/>Met elke dag so helder,
<br/>                   so pragtig elke aand!
<br/>
<br/>      Viooltjies in die voorhuis,
<br/>      Viooltjies blou en rooi!
<br/>      Viooltjies orals op die veld,
<br/>      En orals, ai, so mooi!
<br/></div>
<a id="Page_55"></a><hr/>
<h3 id="pgepubid00057">IN AMSTERDAM.</h3>
<div class="pgmonospaced">As ek vanaand so moedersiel
<br/>  Alleen hier by die vuurherd sit,
<br/>Dan borrel my geheue op,
<br/>  En maak my hart en siel uit lid;
<br/>
<br/>Dan dink ek aan die veld, en aan
<br/>  Die doringbome by die krans,
<br/>Waar koggelmannetjies die son
<br/>  Hou vir ’n maat om mee te dans;
<br/>
<br/>En aan die duine, waar die wind
<br/>  ’n Wierook na die see toe waai,
<br/>En aan die dam, waaroor die voëls
<br/>  So vrolik in die nessies swaai;
<br/>
<br/>En aan die seekoeigate, waar
<br/>  Die kafferskuil en ruigte groei—
<br/>’n Donker groen die water oor,
<br/>  ’n Tuin, wat nooit nie word gesnoei;
<br/>
<br/>En aan die koppies, waar die son
<br/>  Ons Afrikaanse klippe soen,
<br/>En aan ons ou Karoo, so mooi
<br/>  in al sy geil Oktober-groen!
<br/>
<br/>In hier—hier waai die wind, en raas
<br/>  Die strate om my; karre dreun,
<br/>Die trein daarbuite fluit en rook:
<br/>  Dis orals galm, en gons, en steun!
<br/>
<br/>Dis alles oud, so aaklig oud,
<br/>  Die wye wêreld om my heen!
<br/>Ag-honderd jare praat met my—
<br/>  En tog—ek gril en voel alleen!
<br/>
<br/>Ons kom van hier; ons wieg was hier,
<br/>  Of verder, in die suiderland—
<br/>Hier, waar die Watergeuse was,
<br/>  Hier, waar die strate is half strand.
<br/>
<br/>Ou Amsterdam, ou Amsterdam,
<br/>  Met al jou pronk, met al jou prag,
<br/>Met al jou smeerge strate ook,
<br/>  Jy het nog oor my siel gesag!
<br/>
<br/>Ek voel, as ek hier moedersiel
<br/>  Alleen so by die vuurherd sit,
<br/>Wat jy nog vir ons nasie is—
<br/>  En kyk, my hart kom weer in lid!
<br/>
<br/>Ons nasie? ag, die mense praat:
<br/>  Daar lê iets groots in woorde! Wat
<br/>Gee ons die reg om groot te wees,
<br/>  Om saam te loop op so ’n pad?
<br/>
<br/>Vir tagtig jare het hul hier
<br/>  Gestruikel in die duister rond,
<br/>Die dyke oopgebreek, die see
<br/>  Gemaak tot bobaas van die grond;
<br/>
<br/>Die land gedoop met vuur en bloed,
<br/>  Die klei vir elke huis deurwerk
<br/>Met trane: so ’n stad sal staan
<br/>  Vir ewig—want die klei is sterk.
<br/>
<br/>En elke duim van hierdie land
<br/>  Is duur gekoop met suur en smart;
<br/>En elke morge is betaal
<br/>  Met stukkies van ’n mensehart:
<br/>
<br/>Dit gee hul reg om trots te wees,
<br/>  Dit gee hul reg om nou te pronk,
<br/>Al is dit lang gelede al,
<br/>  Al is die see weer in sy tronk.
<br/>
<br/>En ons? ons wil ’n nasie wees!
<br/>  Ook agter ons lê vuur en bloed;
<br/>Ook ons het vir ons land gestort
<br/>  ’n See van trane: ja, dis goed!
<br/>
<br/>Maar verder—wat? ’n Nasie word
<br/>  Nie somaar soos die koring groot;
<br/>Dit moet deur werk, deur vlyt, deur smart,
<br/>  Deur lewe ook word voortgestoot.
<br/>
<br/>En as ek by die vuurherd sit
<br/>  En in die vlamme kyk, dan voel
<br/>Ek in my siel, daar skort nog iets—
<br/>  Nog iets? nog iets?—’n hele boel!
<br/>
<br/>Daarbuite spook die wind weer hard;
<br/>  Die vensters skudde: wat ’n nag!
<br/>Ou Amsterdam, ou Amsterdam,
<br/>  Jy het nog oor my siel gesag!
<br/></div>
<a id="Page_58"></a><hr/>
<h3 id="pgepubid00058">IN DIE KONSENTRASIEKAMP.<br/>
<small>(ALIWAL NOORD, 1901)</small></h3>
<p class="right">O, pazienza, pazienza che tanto sostieni!<br/>
                                                 DANTE.</p>
<div class="pgmonospaced">Jou oë is nat met die trane van gister;
<br/>  jou siel is gemartel, deur smarte gepla;
<br/>Van vrede en pret was jy vroeër ’n verkwister;
<br/>  En nou, wat bly oor van jou rykdomme? Ja,
<br/>’n Spreekwoord tot steun—daar’s geen trooswoord beslister:
<br/>  „Geduld, o geduld, wat so baie kan dra!”
<br/>
<br/>Hier sit jy te koes teen die wind, wat daar suie
<br/>  Yskoud deur die tentseil, geskeur deur die haal—
<br/>Jou enigste skuil in die nag teen die buie;
<br/>  Die Junielug stort oor die stroom van die Vaal—
<br/>Jy hoor net die hoes van jou kind en die luie
<br/>  Gedrup van die reëndruppeltjies oor die paal.
<br/>
<br/>’n Kers, nog maar anderhalf duim, voor hy sterwe,
<br/>  Brand dof in ’n bottel hier vlak naas jou bed.
<br/>(’n Kafhuis gee makliker rus: op die gerwe
<br/>  Daar lê ’n mens sag, en sy slaap is gered!)
<br/>En hier in die nag laat jou drome jou swerwe
<br/>  ’n Aaklige rondte met trane besmet.
<br/>
<br/>Hier struikel die kind, wat te vroeg was gebore;
<br/>  Hier sterwe die oumens, te swak vir die stryd;
<br/>Hier kom ’n gekerm en gekreun in jou ore;
<br/>  Hier tel jy met angs elke tik van die tyd;
<br/>Want elke sekond van die smart laat sy spore
<br/>  Gedruk op jou hart, deur ’n offer gewyd.
<br/>
<br/>En deur elke skeur in die seil kan jy duister
<br/>  Die wolke bespeur oor die hemel verbrei;
<br/>Geen ster skyn as gids; na geen stem kan jy luister—
<br/>  (Eentonig die hoes van jou kind aan jou sy!)
<br/>Wat sag deur die wind in jou ore kom fluister:
<br/>  „Geduld, o geduld, wat so baie kan ly!”
<br/>
<br/>Vergewe? Vergeet? Is dit maklik vergewe?
<br/>  Die smarte, die angs, het so baie gepla!
<br/>Die yster het gloeiend ’n merk vir die eeue
<br/>  Gebrand op ons volk, en die wond is te na,
<br/>Te ná aan ons hart en te diep in ons lewe—
<br/>  „Geduld, o geduld, wat so baie kan dra!”
<br/></div>
<a id="Page_59"></a><hr/>
<h3 id="pgepubid00059">AAN ’N SEEPKISSIE.</h3>
<div class="pgmonospaced">Hulle het jou in England gemaak, seepkissie,
<br/>  Om hier in ons land as ’n doodkis te dien;
<br/>Hulle het op jou letters geverwe, seepkissie,
<br/>  En ek het jouselwe as doodkis gesien.
<br/>
<br/>Klein Jannie van ouboetie Saarl, seepkissie,
<br/>  Het hier in die kamp met sy sussie gekom—
<br/>En jy was bestem, soos jy weet, seepkissie,
<br/>  Daar oorkant in England as doodkis vir hom!
<br/>
<br/>Klein Jannie van ouboetie Saarl, seepkissie,
<br/>  Was fluks en gesond, vir sy jare nog groot;
<br/>Maar hier in die kamp, soos jy weet, seepkissie,
<br/>  Was hy maar drie weke, en toe—was hy dood!
<br/>
<br/>Onthou jy vir Jannie? Jy weet, seepkissie,
<br/>  Hy het in sy speletjies met jou gespeel;
<br/>Die son het sy krulkop geskilder, seepkissie,
<br/>  So blink as sy strale, as goud so geel.
<br/>
<br/>Op die Vrydagmôre, onthou jy, kissie,
<br/>  Het Tannie gesê: „Ag, klein Jannie die hoes!”
<br/>En die Vrydagaand, soos jy weet, seepkissie,
<br/>  Was Jannie se lewe al half verwoes.
<br/>
<br/>Hulle het jou op Saterdagmiddag, seepkissie,
<br/>  Gedra na sy tent as ’n doodkis daar!
<br/>Die wit gesiggie—jy weet, seepkissie,
<br/>  Die handjies gevou en gekruis oormekaar.
<br/>
<br/>Hulle het jou in England gemaak, seepkissie,
<br/>  Om hier vir ons kinders as doodkis te dien:
<br/>Hulle het vir jou lykies gevinde, seepkissie,
<br/>  En ek het jouselwe as doodkis gesien.
<br/></div>
<a id="Page_61"></a><hr/>
<h3 id="pgepubid00060">DIE OU BLIKKIE.</h3>
<div class="pgmonospaced">Wat is die ding, wat jy daar hou?
<br/>Wat droom jy oor ’n blikkie, vrou?
<br/>  ’n Armsalige ou blikkie?
<br/>Wat is die ding tog nou vir jou?
<br/>
<br/>„Ek wil hom skoonmaak, dat hy blink
<br/>Soos silwer in die sonskyn: dink,
<br/>  Die armsalige ou blikkie,
<br/>Daaruit het Gert en Griet gedrink.
<br/>
<br/>„Ek wil hom met die grond hier vul,
<br/>Hier, waar die suring bloei so gul,
<br/>  Die armsalige ou blikkie:
<br/>Miskien kan ek my droefnis kul.
<br/>
<br/>„Ek wil daarin ’n plantjie plant,
<br/>Wat groei aan Griet haar graf se kant:
<br/>  Die armsalige ou blikkie
<br/>Was vasgeklem in Griet haar hand.
<br/>
<br/>„As ek so in die sonskyn sit,
<br/>So blou die hemel bo, so wit
<br/>  Die armsalige ou blikkie,
<br/>Dan droom ek weer oor dat en dit:
<br/>
<br/>„Ons konsentrasiekamp is daar;
<br/>Die oorlog word ek weer gewaar—
<br/>  Ag, armsalige ou blikkie,
<br/>Waarom het God ons nie gespaar?
<br/>
<br/>„Was Gert en Griet nie heel my hart?
<br/>Die plaas is afgebrand en ’swart—
<br/>  En jy, armsalige ou blikkie,
<br/>Herinner my nog aan my smart.
<br/>
<br/>„Ons kan die plaas weer opbou: ja,
<br/>Jan het al geld op leen gevra;
<br/>  Maar, armsalige ou blikkie,
<br/>Kan Gert en Griet my ooit weer pla?
<br/>
<br/>„Daar in die konsentrasiekamp,
<br/>Daar in ons aaklige oorlogsdamp,
<br/>  Ag, armsalige ou blikkie,
<br/>Daar is hul lewe uitgestamp!”
<br/>
<br/>Vergeet wat jy gely het, vrou:
<br/>Ons is weer vredevrinde nou!
<br/>  Die armsalige ou blikkie,
<br/>Wat is die ding tog nou vir jou?
<br/>
<br/>„Dit laat my dink aan Gert en Griet:
<br/>Al is dit ’n gebroke riet,
<br/>  die armsalige ou blikkie
<br/>Is anker teen my sielsverdriet.
<br/>
<br/>„Die plantjie, wat hierin sal groei,
<br/>Sal elke jaar opnuut weer bloei,
<br/>  Ag, armsalige ou blikkie,
<br/>Al is my trane opgeskroei;
<br/>
<br/>„Want ek het nog ’n traan gespaar,
<br/>Nog ’n paar sugte opgegaar,
<br/>  Om, armsalige ou blikkie,
<br/>Jou plantjie veilig te bewaar.
<br/>
<br/>„As ek vanaand my kers uitblaas,
<br/>Dan werp die maan ’n silwerwaas
<br/>  Oor jou, armsalige ou blikkie,
<br/>En oor ons afgebrande plaas.
<br/>
<br/>„Ek luister; en dit skyn vir my,
<br/>Klein Gert is weer hier aan my sy
<br/>  By jou, armsalige ou blikkie,
<br/>Om weer ’n slukkie melk te kry;
<br/>
<br/>„En Grietjie staan daar by die deur—
<br/>Ja, kyk, haar voorskoot is verskeur!
<br/>  Ag, armsalige ou blikkie,
<br/>Hoe kan ek eensaam wees en treur?
<br/>
<br/>„Die dood het albei weggehaal;
<br/>Ons plaas is afgebrand en vaal;
<br/>  Maar, armsalige ou blikkie,
<br/>My hart is nog nie net so kaal.
<br/>
<br/>„Solang jy op die vensterbank
<br/>Hier by my staan, so skoon en blank,
<br/>  Kan ek, armsalige ou blikkie,
<br/>Nog stil wees en vir God nog dank,
<br/>
<br/>„Dat Hy, toe daardie oorlogsdamp
<br/>My kinders altwee in die kamp,
<br/>  Ag, armsalige ou blikkie,
<br/>Die lewe so het uitgestamp—
<br/>
<br/>„Nog in my hart het hoop gegee,
<br/>Dat ek bedaard was in my wee,
<br/>  Ag, armsalige ou blikkie,
<br/>Te dink, ek sien hul weer, altwee!
<br/>
<br/>„Met jou het Griet en Gert gespeel,
<br/>En ek het nog in jou ’n deel;
<br/>  Ag, armsalige ou blikkie,
<br/>Laat ek my maar nog iets verbeel!
<br/>
<br/>„Verbeelding—dit is alles nou,
<br/>Wat ek nog het: laat my dit hou!
<br/>  Ag, armsalige ou blikkie,
<br/>Jy is my anker teen die rou!”
<br/></div>
<a id="Page_64"></a><hr/>
<h3 id="pgepubid00061">JAPIE.</h3>
<div class="pgmonospaced">Vanmôre was Japie nog hier:
<br/>  Vanaand is hy dood!
<br/>Met ’n lag om sy mond het hy bruilof gevier
<br/>  Met ’n klein brokkie Engelse lood.
<br/>
<br/>Vanmôre was Japie by my:
<br/>  Vanaand is hy—waar?
<br/>As ’n mens maar kan weet waar hy eindlik sal bly,
<br/>  Wie het dan vir die toekoms gevaar?
<br/>
<br/>Vanmôre was Japie my maat:
<br/>  Vanaand is hy—wat?
<br/>Sal hy nog met my lag, sal hy nog met my praat,
<br/>  Of my hand in die syne weer vat?
<br/>
<br/>Vanmôre was Japie ’n kind:
<br/>  Vanaand is hy volleerd!
<br/>Ons het baie gestry om die waarheid, ou vrind:
<br/>  Weet jy nou, wie van ons had verkeerd?
<br/>
<br/>Vanmôre was Japie—nee God!
<br/>  Hy is nog vir my!
<br/>Want die dood kan nie skei nie, al is dit ons lot
<br/>  Om alleen op die wêreld te bly.
<br/></div>
<a id="Page_65"></a><hr/>
<h3 id="pgepubid00062">DIE VERKLEURMANNETJIE.</h3>
<div class="pgmonospaced">Daar op die vyeboom sit die vabond,
<br/>  So sedig as ’n predikant;
<br/>Maar glo tog nie dat hy so vroom is:
<br/>  Nee, regtig nie, hy is astrant!
<br/>
<br/>As jy hom aanraak, dan verkleur hy:
<br/>  Geel, rooi, grys, bruin en blou en groen;
<br/>En sy hele vel blink soos die skulpies
<br/>  Se binnekant met perlemoen.
<br/>
<br/>So teemrig sit hy op sy takkie
<br/>  Die muggies met sy tong te vang,
<br/>En met sy ronde oë maak hy
<br/>  Die spinnekoppe algar bang.
<br/>
<br/>Hy draai sy nek soos ’n toktokkie,
<br/>  Of soos ’n papie uit die klei,
<br/>En kyk so sedig na die vliegies
<br/>  As hy die goed nie beet kan kry.
<br/>
<br/>Arrie, ek hou van jou, kleurklasie!
<br/>  Jy gaan jou lewe deur so mooi,
<br/>Jy steur jou nie aan wat die mense
<br/>  So praat of skinder en flikflooi.
<br/>
<br/>Jy steun op niemand nie, kleurklasie,
<br/>  Net op jou takkie en jou tong:
<br/>Verkleur maar môre net soos gister,
<br/>  En as jy oud word, bly nog jong!
<br/></div>
<a id="Page_66"></a><hr/>
<h3 id="pgepubid00063">DIE VOORTREKKER SE VAARWEL.</h3>
<div class="pgmonospaced">O vaderland, verlate vaderland;
<br/>  O akkerboom en ranke wit poplier
<br/>  Wat my ou plaas versier,
<br/>Daar deur die voorgeslag geplant,
<br/>  Nou lomm’ryk oor my vaderhuis;
<br/>  Koel skadu-takke oor die sluis
<br/>  Waar na die oes die meulstroom bruis—
<br/>Vaarwel, o akkerboom en wit poplier,
<br/>    Vaarwel, verlate vaderland!
<br/>
<br/>O blomtuin vol met tiemie en blou violet,
<br/>  O vrugboom-oord en stinkhoutpaal-prieel,
<br/>  Waarom die bye speel
<br/>En heuning haal en brom uit blote pret;
<br/>  Waar druiwerank geklouter stryk,
<br/>  Tot boontoe teen die gewel reik
<br/>  En tussen klimop-rose pryk—
<br/>Vaarwel, o vrugboom-oord en ou prieel,
<br/>    Vaarwel, o tiemie en blou violet.
<br/>
<br/>O ouerhuis met kafhok en met kraal,
<br/>  O platklipstoep en grasbegroeide brug,
<br/>  Waar saands die paddas sug,
<br/>As in die skemerlig vuurvliegies dwaal,
<br/>  En die aandblomme oopgaan en die nag
<br/>  Sy sluier werp oor hierdie plaas se prag,
<br/>  En oor die wêreld bo die sterre wag—
<br/>Vaarwel, o platklipstoep en biesiebrug,
<br/>    Vaarwel, o huis en kraal!
<br/>
<br/>      Ons gaan die wêreld in
<br/>      ’n Nuwe oord te win,
<br/>        ’n Nuwe land te kry
<br/>        Waar ons kan lewe vry.
<br/>Vaarwel, vaarwel, al is geen weersien meer;
<br/>    Vaarwel, en nog ’n keer:
<br/>    Vaarwel! vaarwel! vaarwel!
<br/></div>
<a id="Page_67"></a><hr/>
<h3 id="pgepubid00064">DIE VLAKTE.</h3>
<div class="pgmonospaced">Waar die koorsboom sy geel aan die wêreld vertoon,
<br/>  O wyd is die vlakte, die vlakte!
<br/>En geil is die groei van sy katdoring-kroon,
<br/>  Wat groei op die vlakte, die vlakte.
<br/>Dis wilde boslommer, berank en beboei,
<br/>Met geilste klimop in geen jare gesnoei,
<br/>Waaronder die blou apies klouter en knoei,
<br/>  Die volk van die vlakte, die vlakte!
<br/>
<br/>Die rooi-geel suurknolle pryk somermaand daar,
<br/>  O mooi is die vlakte, die vlakte!
<br/>Die trotsige alwyne, deftig geblaar,
<br/>  Wat waak oor die vlakte, die vlakte!
<br/>Die heuningsoet peuldoring, die varings so slank,
<br/>Die bontblom wat orals die bosse oorrank,
<br/>Die moepel waarin die boomsingertjies tjank,
<br/>  Hul waak oor die vlakte, die vlakte!
<br/>
<br/>O plat is die pad wat hier slinger en sluip,
<br/>  Dwars deur hierdie vlakte, die vlakte;
<br/>En sag is die mos wat met reënwater druip
<br/>  Hier neer op die vlakte, die vlakte!
<br/>O pragtig die kleur wat die skemeraand sprei
<br/>Oor bosveld en grasveld, oor bulte en vlei,
<br/>En pragtig die groen wat die wêreld hier kry
<br/>  By nag op die vlakte, die vlakte!
<br/>
<br/>Die klowe is steil en die berge is hoog,
<br/>  O gee my die vlakte, die vlakte!
<br/>Al is dit ook winter en alles is droog,
<br/>  En geel op die vlakte, die vlakte.
<br/>O hier is dit vry en die wêreld is stil,
<br/>Met nêrens ’n weerklank, met nêrens ’n gril;
<br/>En weelde van kleure so veel as jy wil,
<br/>  Hier op my ou vlakte, die vlakte!
<br/></div>
<a id="Page_68"></a><hr/>
<h3>BY BLOUKRANS.</h3>
<div class="pgmonospaced">Die koperkapel kom uit sy gat
<br/>  En sluip die randjie rond:
<br/>„Dit het gereën; die veld is nat
<br/>  En nat is die rooi-geel grond”
<br/>Die meerkat kom en sy ogies blink,
<br/>  En hy staan orent en wag,
<br/>En die stokou ystervark sê: „Ek dink
<br/>  Die reën kom weer vannag”
<br/>Maar die geitjie piep: „Dis glad nie reën,
<br/>  Dis klewerig, swart en rooi;
<br/>Kom jy sulke reën in jou lewe teen
<br/>  So glad, so styf, so mooi?”
<br/>En die wys ou steenuil waag sy woord:
<br/>  „Dis bloed, dis mensebloed.
<br/>Dis lewensbloed wat ongestoord
<br/>  Ons bossiewêreld voed.”
<br/></div>
<a id="Page_69"></a><hr/>
<h3 id="pgepubid00065">WOLRAAD WOLTEMADE.<br/>
<small>(Fragment).</small></h3>
<div class="pgmonospaced">Vorentoe, vorentoe, strand toe, strand toe,
<br/>  Bolemakiesie die branders oor!
<br/>Vorentoe, vorentoe, land toe, land toe!
<br/>  Amper verdrink, en half versmoor!
<br/>Die water suis, en gis en bruis,
<br/>  Die weerlig vlam die see,
<br/>Die lang seebamboes buie en breek,
<br/>Die wilde branders slaat en steek,
<br/>  Die woeste wind speel mee.
<br/>Groen, donkergroen soos skemergroen
<br/>  Nog voor die sterre blink,
<br/>Of soos die varkblomloof geboen
<br/>  Deur dou wat dagbreek skink;
<br/>Blou, donkerblou soos wolke-blou
<br/>  Waarin die donder stoom,
<br/>Of soos diep water in ’n kloof
<br/>  Waar nag nog altyd droom—
<br/>So is die see tot aan die lyn
<br/>  Waar see en lug kom trou,
<br/>Hieronder donkerblou en groen,
<br/>  Daarbowe groen en blou.
<br/>En as die wolke swig, dan breek
<br/>  Die slinger-bliksem los,
<br/>En see en hemel word ineens
<br/>  In goud en glans gedos.
<br/>En oor die kraak van branders knal
<br/>  Die donder oor die see
<br/>Tot Tafelberg se kranse dreun
<br/>  En Duiwelskop dreun mee.
<br/>Die laaste af! Die mense roep
<br/>  „Daar is nog ander daar!”
<br/>Die water dreig, die skimmel hyg,
<br/>  Wie trots die doodsgevaar?
<br/>Nie jy wat praat, nie jy wat bid,
<br/>  Nie jy wat staan en bewe!
<br/>Dis Wolraad weer wat nog ’n keer
<br/>Die Dood se woeste mag trotseer
<br/>  Met wat hy het -sy lewe.
<br/>Kom op, ou skimmelhings, kom op
<br/>  Nog eenmaal deur die see,
<br/>Nog een gered, dan kan jy rus—
<br/>  Nog eenmaal deur die see!
<br/>Die buikgord vaster vasgegesp,
<br/>  Dan weer die branders in,
<br/>Die skuim en seegras deurgeswem
<br/>  Om vorentoe te win.
<br/>Die hoë branders deur, ou maat,
<br/>  Swem skip toe, skimmel, swem!
<br/>Daar in die verte lê die skip
<br/>  Waar die lantern glim.
<br/>Dis pikswart donker oor die see;
<br/>  Die wind die gaan te keer.
<br/>’n Bliksemstraal maak silwer-blink
<br/>  Die bokant—daar ’s hy weer!
<br/>En dan weer in die donker weg.
<br/>  Ons hou ons asem; ag
<br/>Van hings en ruiter niks te sien,
<br/>  En orals net die nag!
<br/>Maar weer ’n bliksemstraal se lig
<br/>  Wys Wolraad by die skip,
<br/>Ons hoor sy stem: „Net één maar, één!”
<br/>  Nog voor die lig verglip.
<br/>’n Sarsie uit die wolke bars
<br/>  En dreun die wêreld deur,
<br/>Die weerlig verf die hele baai
<br/>  Met goud en silwer kleur.
<br/>’n Tikkie tyd wat ure skyn,
<br/>  Genoeg om te gewaar,
<br/>Hoe om die held die mense woel,
<br/>Hoe oor die skip die branders spoel,
<br/>  Hoe nà die doodsgevaar.
<br/>Maar ag, die dof lanternskyn
<br/>  Word deur die see geblus,
<br/>En skip en skimmelhings verdwyn
<br/>  In duister nag gesus.
<br/>’n Aaklige tyd voor weer die blits
<br/>  Die oog ’n kans kan gee,
<br/>En ag, dan wys dit net die skip
<br/>  En net die woeste see.
<br/>Daar is geen spoor van held of hings,
<br/>  Die Dood het weer gewin,
<br/>En gierig, gulsig oor die strand
<br/>  Bruis weer die branders in.
<br/></div>
<a id="Page_72"></a><hr/>
<h3 id="pgepubid00066">OP MY OU RAMKIETJIE.</h3>
<div class="pgmonospaced">Op my ou ramkietjie,
<br/>  Met nog net een snaar,
<br/>Speel ek in die maanskyn,
<br/>  Deurmekaar.
<br/>
<br/>Ek sing van Adam
<br/>  En Eva se val,
<br/>Van die ou Paradys—
<br/>  „Halfpad mal!”
<br/>
<br/>So sê die mense
<br/>  Wat my hoor speel.
<br/>As die skemer my wang soen
<br/>  Soos ferweel;
<br/>
<br/>As die maan my aanhoor,
<br/>  En die sterre knik,
<br/>Dan speel ek kordaat voort,
<br/>  In my skik.
<br/>
<br/>Wat gee ek om mense
<br/>  Wat sê ek ’s mal,
<br/>As die varings my aanhoor
<br/>  By die wal?
<br/>
<br/>Wat om my vriende—
<br/>  Wat nooit nie verstaan—
<br/>As die sterre my toeknik
<br/>  En die maan?
<br/>
<br/>Op my ou ramkietjie,
<br/>  Met nog net een snaar,
<br/>Speel ek in die maanskyn,
<br/>  Deurmekaar.
<br/></div>
<a id="Page_73_1"></a><hr/>
<h3 id="pgepubid00067">INSULINDE.</h3>
<div class="pgmonospaced">Mirakelland van oerwoud en vulkaan,
<br/>Ek groet jou in jou glorie! Elke teug
<br/>Van die koel suidewind hernu my jeug,
<br/>En maak my amper kind weer, en verslaan
<br/>’n Dampwolk van gedagtes en die waan,
<br/>Dat net maar in die Wes die lewensvreug
<br/>’n Weerklank vinde, en dat trou en deug
<br/>Alleen kan bloei in lande, waar die maan
<br/>Oor louter ys en wit kapok sy glans
<br/>Op wintermôres werp. Ag, ek gewaar
<br/>My liefde groei tot byna bo verstand!
<br/>Ken ek nie meer my eie koppie en krans,
<br/>My boland-vlak van Beaufort tot die Aar?
<br/>Leen dan vir my ’n nuwe Vaderland!
<br/></div>
<a id="Page_73_2"></a><hr/>
<h3 id="pgepubid00068">AAN MULTATULI.</h3>
<div class="pgmonospaced">Kind van die noorde-wêreld, waar die kou
<br/>Van winter weerga vinde in ’n volk
<br/>Wat kalm bly as jy kokend is, en flou
<br/>En nie jou taal verstaan nie sonder tolk!
<br/>Die warmer Ooste, waar die son ontstaan,
<br/>Het jou tot man gemaak, en van jou hart
<br/>Die ysgekorste kettings afgeslaan,
<br/>En jou geleer daar lê ook vreug in smart,
<br/>En in ellende grootsheid! Ek, as een
<br/>Met wie die Ooste ook gepraat het, gee
<br/>Hier waar Adinda’s spook by maanlig ween
<br/>Oor Saidjah’s graf in eensaam stille wee,
<br/>My huldegroet aan jou as blyk daarvan—
<br/>Apostel, hoëpriester, lyder, Man!
<br/></div>
<a id="Page_74"></a><hr/>
<h3 id="pgepubid00069">DIE BESTE.
</h3>
<div class="pgmonospaced">Geil lusern in die laagste landjie,
<br/>  Geil groen blare en blomme blou,
<br/>Alwyn rooi op die voorste randjie,
<br/>  Rooi soos bloed teen die rotse grou;
<br/>Somer en son en safier daarbowe,
<br/>  Ruik van die keurbos rondgesprei,
<br/>Kort klein skaad’wees oor die klowe;
<br/>  Somer en son en safier vir my!
<br/>Wonder van kleure uitgesprei—
<br/>Wat is daar meer wat die dood berowe?
<br/>Somer en son en safier vir my!
<br/>
<br/>Hoog oor die water skommel die vinkies,
<br/>  Vol van die vreug van die somerdag;
<br/>Bly die gekwetter van klein tinktinkies,
<br/>  Blyer die son wat goudgeel lag.
<br/>Algar wat lewe, algar tevrede,
<br/>  Hoog op die heuwel en laag op die vlei;
<br/>So was dit gister en so is dit hede,
<br/>  Somer en son en safier vir my!
<br/>Heer, wat die hemel oor my sprei,
<br/>Dit is my eerste en laaste bede:
<br/>Somer en son en safier vir my!
<br/>
<br/>Het jy ’n vrind wat jou hand kan vashou?
<br/>  Vrinde vergaan en faal in nood!
<br/>Het jy ’n vyand, jou grootste las nou?
<br/>  Vyande, vrinde gaan algar dood!
<br/>Wat ’s dit vir my as die gras vergrys word?
<br/>  Somer aal kom met sy groen daarby.
<br/>Wat as in winter die water ys word?
<br/>  Somer en son en safier sal bly!
<br/>Boetie, ek vra jou: wat sê jy?
<br/>Wat ’s dit vir ons as die gras vergrys word?
<br/>Somer en son en safier sal bly!
<br/>
<br/>Roem van mense, rykdomme, pragte—
<br/>  Alles vergaan soos die mis op die vlei;
<br/>Sterre wat skiet in pikdonker nagte,
<br/>  Het langer lewe dan roem kan kry.
<br/>Boetie, as ons nou ’n keus moet wae
<br/>  Hier op die wêreld, wat vra jy?
<br/>Roemryke lewe en lengte van dae?
<br/>  Somer en son en safier vir my!
<br/>Boetie, as jy nou jou keus kan kry,
<br/>Wat is die wens wat jou hart sal wae?
<br/>Somer en son en safier vir my!
<br/></div>
<hr/>
<h2 id="pgepubid00070">D. F. MALHERBE.</h2>
<a id="Page_76"></a><hr/>
<h3 id="pgepubid00071">DIE LIED VAN DIE NAGWIND.</h3>
<div class="pgmonospaced">Ek lê op my bed, so onrustig—
<br/>  dis middernag lank al verby;
<br/>en ek hoor hoe die nagtlike koelte
<br/>  deur eike en denne sig sprei.
<br/>
<br/>Dit ruis nes die siltige waters,
<br/>  wat daar skuif oor die sandige strand,
<br/>gehoor deur die wandelaar van verre,
<br/>  wat seewaarts hom haas oor die land.
<br/>
<br/>O nagwind, o nagwind, kom sê my,
<br/>  wat spreek tog jou ruisende lied?
<br/>Vertel jy ’n tyding van liefde?
<br/>  Bring jy vrede of wee en verdriet?
<br/>
<br/>Dit is my of duisende stemme
<br/>  van mense reeds lang weggekwyn,
<br/>vermeng met jou ruisende sugte
<br/>  hul eggo van droefheid en pyn.
<br/>
<br/>Die voorsang van duisende wesens,
<br/>  nie-gebore, vertolk my jou sug,
<br/>die lied van hul komende weedom
<br/>  die dra jy so sag deur die lug.
<br/>
<br/>O nagwind, ek hoor maar deurgrond nie
<br/>  jou klaende, suisende sang—
<br/>my harte klop sneller en sneller,
<br/>  my kinderlik harte word bang!
<br/></div>
<a id="Page_77_1"></a><hr/>
<h3 id="pgepubid00072">AWENDBLIK.</h3>
<div class="pgmonospaced">Oor ver, verre lande;
<br/>oor blou, bloue rande
<br/>  sien ek vliesige wolkies verspreid—
<br/>oor hoog, hoë gronde
<br/>sag gewieg, ongebonde—
<br/>  die lug welf so blou en so wyd.
<br/>
<br/>Oor ver, verre lande,
<br/>oor blou, bloue rande;
<br/>  deur die aandson se strale beskyn,
<br/>sien ek vry, ongemete
<br/>ongemerk en vergete,
<br/>  die wolkies so stil-stil verdwyn.
<br/>
<br/>Nes die vlugtige beelde
<br/>van die sterwend vergeelde
<br/>  wolke, in die lugte verspreid,
<br/>so sink daar geslagte
<br/>soos ’n vlieënde gedagte
<br/>  in die eindlose ruim van die tyd.
<br/></div>
<a id="Page_77_2"></a><hr/>
<h3 id="pgepubid00073">NA DIE DROOGTE.</h3>
<div class="pgmonospaced">Gestil is ons klae,
<br/>die droewige dae
<br/>  van wanhoop en wee is verby;
<br/>die blinkende komme
<br/>en geurende blomme
<br/>  bedek nou die vlakte en vlei.
<br/>
<br/>Langs eensame hutte
<br/>en stofdroë putte
<br/>  woel nou weer mense en vee;
<br/>aan damme en kolke
<br/>het die loodsware wolke
<br/>  hul stromende gawe gegee.
<br/>
<br/>Weer beur uit die gronde
<br/>die grassies ontbonde,
<br/>  van hul sluimerende broeislaap bevryd,
<br/>en sprei oor die sande,
<br/>om kaal-nare rande
<br/>  ’n groenende, sagte tapyt.
<br/>
<br/>Die kaal afgesnoeide
<br/>en deur sonbrand verskroeide
<br/>  bossies die spruit alweer mooi,
<br/>en die saadjies die vul weer,
<br/>die blaartjies die krul weer,
<br/>  deur die sonlig se strale genooi.
<br/>
<br/>Die westewind streel weer,
<br/>die westewind heel weer
<br/>  die wond, wat hy ru het geslaan;
<br/>en sy luggie die swewe,
<br/>bring lus en bring lewe
<br/>  o ver soos die hooglande gaan.
<br/>
<br/>In die veekraal se kaalte,
<br/>langs die voetpad se vaalte
<br/>  woel die kalwers op huppelende gang;
<br/>en daar ver uit die vleie,
<br/>waar die skaaptroppe weie,
<br/>  kom die stygende lammergesang.
<br/>
<br/>In hul soekende vrae,
<br/>in hul angstige klae
<br/>  meng sig dof die moeder-gekreun;
<br/>en dit swel tot akkoorde
<br/>in die eensame oorde,
<br/>  wat swaar en stadigies dreun.
<br/>
<br/>Hoor die lied van die velde,
<br/>wat die skape vermelde,
<br/>  as die môreson hulle beskyn!
<br/>Hoër geswewe,
<br/>bo rande verhewe,
<br/>  versterwe die sware refrein.
<br/>
<br/>My harte juig mede
<br/>en my dankbare bede
<br/>  word éen met die skape se lied;
<br/>en saam klim na bowe
<br/>om die Skepper te lowe,
<br/>  ons lofsang na swaar en verdriet.
<br/>
<br/>As die vrolik en blye
<br/>gansies in rye
<br/>  so glad oor die watertjies gly,
<br/>en gesèls so plesierig
<br/>en snap weer so gierig
<br/>  na kossies, orals gesprei;
<br/>
<br/>as die doodsheid verby is,
<br/>kos volop te kry is
<br/>  en die voëltjies weer lewendig sing;
<br/>as die vlak in sy weelde
<br/>sy ryker bedeelde
<br/>  gawe aan wat lewe, kom bring:
<br/>
<br/>dan herleef ook my harte
<br/>deur geen kwelling, geen smarte,
<br/>  geen donkere beelde gedruk;
<br/>en vry soos die winde,
<br/>deur geen bande te binde,
<br/>  styg my siele en droom van geluk.
<br/>
<br/>Verby is ons klae,
<br/>die droewige dae
<br/>  van wanhoop en wee is verdwyn;
<br/>en ’n luggie die swewe,
<br/>bring lus en bring lewe
<br/>  so ver soos die hoogvelde dein!
<br/></div>
<a id="Page_80"></a><hr/>
<h3 id="pgepubid00074">DIE ROOSKNOPPIE.</h3>
<div class="pgmonospaced">Daar onder in my tuintjie,
<br/>  daar staat ’n boompie teer;
<br/>daaraan sit net één knoppie—
<br/>  één roseknop, nie meer.
<br/>
<br/>Elke aand en elke môre
<br/>  gaan ek die knoppie kyk;
<br/>die hoop straal uit sy ogies—
<br/>  hy sal as rosie pryk!
<br/>
<br/>Die stormwind is gekome,
<br/>  die takkie afgeskeur,
<br/>die blaartjies is verlep al—
<br/>  die knoppie geel gekleur!
<br/>
<br/>Ek sien so menige knoppie
<br/>  in die wêreldgaarde groei;
<br/>die hoop straal uit die ogies—
<br/>  maar ag,—geen rosie bloei!</div>
<a id="Page_81"></a><hr/>
<h3 id="pgepubid00075">O LANDE VOL GRAAN.</h3>
<div class="pgmonospaced">Vlakte aan vlakte, oor heuwels heen,
<br/>lande vol groen, vol golwende graan!
<br/>Breed sprei die sonlig sy stralende seën
<br/>oor swellende saad met beloftes belaan.
<br/>
<br/>Aan miljoene, miljoene van buiende blaar
<br/>hang die windjie se asem in ruisend gesweef...
<br/>hoor die sug van verlange uit die swellende aar,
<br/>die stem van die lente wat sê: <i>ek wil leef!</i>
<br/>Verlange wat groei met die stygende son,
<br/>verlange om te ryp tot goudgeel prag—
<br/>so sterk soos die drang van ’n borrelende bron,
<br/>om te beur uit die aarde na die lig van die dag.
<br/>
<br/>Die stem van die wind oor die halmgekoes,
<br/>halms nog groen van jong geluk—
<br/>is die siddering van hoop op die somer se oes
<br/>as die waens sal kraak van die gerwe se druk.
<br/>
<br/>So ver as my oog oor die buiende blaar
<br/>kan wei, staan die grond met groenheid oorlaan;
<br/>en my siele wieg mee met jul spelend gebaar—
<br/>o belowende, lewende lande vol graan!</div>
<a id="Page_82"></a><hr/>
<h3 id="pgepubid00076">DIE SEE IS VOL VAN EWIGHEID.</h3>
<div class="pgmonospaced">Die see is vol van ewigheid,
<br/>van golwedeining op en neer—
<br/>tot wiegelwêrelde uitgespreid,
<br/>op maat van eindloos kom en keer.
<br/>
<br/>Uit watergraftes diep gedolf,
<br/>rys langvergete mensewee;
<br/>die winde dra van golf tot golf,
<br/>van golf tot kus die treursang mee.
<br/>
<br/>Die see is vol van klaaggeluid,
<br/>van stemme wat geen rus kan kry,
<br/>van siele wat eeu-in eeu-uit
<br/>in smart-herhaling hooploos ly.
<br/>
<br/>Oor waterwydtes om en om
<br/>tot marmerrand van verre kus—
<br/>ruis daar van oos tot wes, alom,
<br/>’n eeuesang van nimmer-rus.
<br/>
<br/>Die golwe kom, die golwe keer,
<br/>in vrolike spel van sonne-lus,
<br/>in pikswart nag van stormeweer—
<br/>en sing hul lied van nimmer-rus.
<br/>
<br/>Daar ’s ewigheid in seegeluid,
<br/>in ver gedreun van kus tot kus—
<br/>waar golwe wieg eeu-in eeu-uit
<br/>op maat van nimmer-nimmer-rus.</div>
<a id="Page_83"></a><hr/>
<h3 id="pgepubid00077">SLAAP.</h3>
<div class="pgmonospaced">Wat is die slaap ’n wondersoete ding!
<br/>Sag op haar bloue oë daal die vaak,
<br/>soos maneskyn diep waterkuile raak
<br/>om daar te droom in silwer skemering.
<br/>Vir laas beef oor haar lippe ’n fluistering:
<br/>„Nag, Pappie.” Ek merk, hoe langsaam hy genaak,
<br/>wat drome soet tot werklikhede maak....
<br/>in vaderarme rus my lieweling!
<br/>Sluit so my oë, God, wanneer vir my
<br/>U Engel wink ter laaste, lange rus
<br/>en ek van wilde woeling hier moet skei;
<br/>dat my dan soete drome huistoe sus
<br/>en sterke Hand deur duisternisse lei....
<br/>Sluit so my oë, God, as ek gaan rus!</div>
<hr/>
<h2 id="pgepubid00078">H. H. JOUBERT.</h2>
<a id="Page_84"></a><hr/>
<h3 id="pgepubid00079">DIE TREK DRAKENSBERG AF.</h3>
<div class="pgmonospaced">Die reuse-top rys hoog uit bo die wolke
<br/>  en tronend siet op wasige oorde neer.
<br/>Daaronder gaap die grondelose kolke,
<br/>  ombruisd met golwe van een lowermeer.
<br/>
<br/>Daar skram en skuur die duisend wae-wiele
<br/>  en sukkel knarsend oor die klippe heen,
<br/>dog liewend wieg ’n duisendtal van siele—
<br/>  hul troue troos by rouklag en geween.
<br/>
<br/>En steen op steen skuif klotsend langs die wande
<br/>  en spring die duiselende steiltes af,
<br/>om diep en stil in donk’re oewersande
<br/>  hul rus te vinde in ’n eeue-graf.
<br/>
<br/>Die eggo’s rommel deur die diepe klowe;
<br/>  die sku’ bewoners van geheime woud
<br/>verstom en tuur in bewing heen na bowe,
<br/>  besorgd om hulle skoon kasteels behoud.</div>
<a id="Page_85"></a><hr/>
<h3 id="pgepubid00080">DINGAAN SE GESANTE DOEN RAPPORT AAN HOM.</h3>
<div class="pgmonospaced">Koning, O! koning, die witmense stroom
<br/>  in duisende, duisende, duisende aan.
<br/>Die swierige bos en die tronende boom
<br/>  word gemartel, vermorsel, vermink op hul baan.
<br/>
<br/>Hul withuise skommel en rommelend rol
<br/>  en vergruisel die gras tot verstuiwende stof.
<br/>Die buiende velde van lewe is vol,
<br/>  maar geen stroompie murmel ’n liedjie van lof.
<br/>
<br/>Koning, O! koning, Silkaats is verslaan;
<br/>  op sy magtlose ryk rus die doem van die dood.
<br/>Selfs die olifant buk voor die taaie tiraan.
<br/>  O! koning, ontwaak, daar’s gevaar, daar is nood.
<br/>
<br/>Die witmense steier op perde geswind,
<br/>  deur die duikende dal tot die berge hul kam.
<br/>Geen mag kan weerstaan hulle wrede bewind,
<br/>  geen assegaai staan teen hul kwaaie mabam.<a id="FNanchor_5"></a><a class="fnanchor pginternal" href="1907452672157458644_42302-h-2.htm.html#Footnote_5">[5]</a>
<br/>Koning, O! koning, die berge die beef
<br/>  en die klowe weerklink met ’n vreemde gesang;
<br/>die dale die wemel, die velde die leef,
<br/>  en alomme verbrei sig een vreemde gedrang.
<br/>
<br/>Ruk aan met die Skilde, die Wildebees-skilde;
<br/>  ruk aan met die fleur van u vegtende mag;
<br/>ruk aan en stort met ’n woeste, ’n wilde,
<br/>  ’n vernielende sprong op die tiraangeslag!</div>
</td></tr></tbody></table>
</body></html>
