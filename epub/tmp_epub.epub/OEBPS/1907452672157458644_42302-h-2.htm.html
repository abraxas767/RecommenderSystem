<?xml version='1.0' encoding='utf-8'?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
<head>
<title>
</title>
<link href="0.css" rel="stylesheet" type="text/css"/>
<link href="pgepub.css" rel="stylesheet" type="text/css"/>
<meta content="Ebookmaker 0.12.35 by Project Gutenberg" name="generator"/>
</head>
<body class="x-ebookmaker x-ebookmaker-2"><div class="footnotes">
<div class="footnote"><p><a id="Footnote_5"></a><a class="pginternal" href="1907452672157458644_42302-h-1.htm.html#FNanchor_5"><span class="label">[5]</span></a>Geweer.</p></div>
</div>
<table summary=""><tbody><tr><td>
<a id="Page_86"></a><hr/>
<h3 id="pgepubid00081">OP DIE LAERS AANSWERWENDE SOELOE-HORDES.</h3>
<div class="pgmonospaced">Lang
<br/>soos een slang
<br/>op sy kronk’lende gang
<br/>lê Toegela en wag
<br/>op die koms van die dag.
<br/>Teen sy oewers slaat
<br/>hy op onrustige maat,
<br/>met ’n voorgevoel van onweerstaanbare kwaad.
<br/>
<br/>Want wyd
<br/>en vèr in die duister verspreid,
<br/>dool sluipende hordes om en om—
<br/>’n hygend-voortduwende dreiende drom
<br/>van ontsenuwende lis en onrus,
<br/>van onmenselike graagte en lus.
<br/>
<br/>Fel,
<br/>as in knaende boeie geknel,
<br/>brul Toegela, in woedende worstelende stryd
<br/>met duisende wreedaards, tot slagting bereid,
<br/>wat waag hul te werp in sy waters verbolge,
<br/>(en menige beul word na verdienste verswolge)
<br/>om heen te dring na sy owerkant
<br/>en rouklag te kweek oor die rustige land.
<br/>
<br/>Breed,
<br/>in onbreekbare eenheid gesmeed,
<br/>dy die draers van droefheid en leed
<br/>(’n arglistig-voortstuiwende stroom)
<br/>oor die velde, in dooierige droom.</div>
<a id="Page_87"></a><hr/>
<h3 id="pgepubid00082">MOEDERS SKAT.</h3>
<div class="pgmonospaced">Trippel-trappel op en af
<br/>  oor die kamervloer!
<br/>Mammies skatlam skaterlag—
<br/>  wat ’n wild rumoer!
<br/>
<br/>Heidaar! Opsy daar!
<br/>  Babsie storremjaag
<br/>na die arrems wyd van mammie—
<br/>  dis ’n grote waag!
<br/>
<br/>Handjies-klappies op die stappies
<br/>  van die voetjies kaal!
<br/>O, die vonkies van die lonkies,
<br/>  wat van ogies daal!
<br/>
<br/>O, die brabbelbrou-gebabbel
<br/>  klink soos melodie
<br/>allerskoonste, allerboënste
<br/>  engele-oord ontvlie!
<br/>
<br/>Tere snare roer sy bare,
<br/>  bolle handjies aan.
<br/>Plompe pootjies, lompe lootjies
<br/>  lief en lokkend staan.</div>
<a id="Page_88"></a><hr/>
<h3 id="pgepubid00083">LENTE-OGGEND.<br/>
<small>(Op die Boereplaas).</small></h3>
<div class="pgmonospaced">Maagde-mooie dag
<br/>kus die heuwels, groen.
<br/>Lowervelde lag,
<br/>son- en dou-gesoen.
<br/>Diepe dale staan bly in lente-drag.
<br/>
<br/>Op die berge vloei
<br/>in die oggend vroeg
<br/>goud. Die osse stoei
<br/>vóór die boer se ploeg.
<br/>In die boer se krale koeie en kalwers loei.
<br/>
<br/>Heen die bokketrop
<br/>kronkel, wit soos melk,
<br/>teen die hange op.
<br/>Lente-mal is elk,
<br/>Lente-lote pluk hul op ’n klein galop.
<br/>
<br/>Wye watervoor
<br/>op die ertjie-land
<br/>raak in groen verloor.
<br/>Water staat aan brand
<br/>tussen ertjie-blomme in die sonnegloor.
<br/>
<br/>Koringvelde vol,
<br/>swaar en ryk van aar,
<br/>soos die seë rol,
<br/>soos die see vergaar
<br/>sonne-goud en tinte op hul boesem, bol.
<br/>
<br/>Vrolike mossie-skaar
<br/>(Skoon die oggenddou
<br/>lê op steel en blaar)
<br/>klim die hemelblou,
<br/>skou die vlam-juwele tussen groen, van daar.
<br/>
<br/>In die vroeë bos
<br/>wilg en populier
<br/>staan in lente-dos,
<br/>sonnegoud versier.
<br/>In ’n sang van vreugde bars die vinke los.
<br/>
<br/>Die plante-wêreld stoei
<br/>uit sy winter-droom.
<br/>Nuwe lewe broei
<br/>op die sonne-stroom.
<br/>In die boer se are nuwe lewe vloei.</div>
<a id="Page_90"></a><hr/>
<h3 id="pgepubid00084">DONDERWEER.</h3>
<div class="pgmonospaced">Verlate staan ek, stil en heel alleen,
<br/>en diep versonke in ’n vèr gedagte.
<br/>Die nag se duister is soos die swart vereen,
<br/>van tienmaal duisend maan-verlate nagte.
<br/>
<br/>Toe breek die onweer met sy donderkragte
<br/>en vure los en slaat die nag wat ween,
<br/>wyl hewig stoei in styf verset, as wagte
<br/>van haar, die denne aldeur haar trane-reën.
<br/>
<br/>Ek skrik—beklem, ontroer deur al die stryd,—
<br/>maar weldra wentel daar deur wolke-rete
<br/>’n sterre-heir en strooi ’n vrede-gloor
<br/>
<br/>oor eensame woning en oor velde wyd.
<br/>Stil lê die Heelal, groot en ongemete,
<br/>geheime-swanger, in sy eeue-droom verloor.</div>
<a id="Page_91"></a><hr/>
<h3 id="pgepubid00085">DAGERAAD.</h3>
<div class="pgmonospaced">Die daagraad kruip die dieptes uit,
<br/>uit stille nag gebore,
<br/>en vleg ’n krans van pêrelglans
<br/>om slape van die môre.
<br/>
<br/>Hy sweef op goue vleuels aan
<br/>en ry op wolke-some:
<br/>Daar ’s glimlag op die bergery,
<br/>daar ’s blydskap in die strome.
<br/>
<br/>Hy skuif die wolle deken weg
<br/>van bergekruin en hange
<br/>en wek, so doend, ’n weelde-blos
<br/>op bolle rotse-wange.
<br/>
<br/>Hy lig die woud-paleise op,
<br/>en vul hul lommersale
<br/>met vreugde-sange, wyd verbrei
<br/>deur klowe en oor dale.
<br/>
<br/>Die velde bloos ’n maagdeskoon,
<br/>ontwaak uit lente-drome—
<br/>daar ’s glimlag op die bergery,
<br/>daar ’s blydskap in die strome.</div>
<hr/>
<h2 id="pgepubid00086">C. J. LANGENHOVEN.</h2>
<a id="Page_92"></a><hr/>
<h3 id="pgepubid00087">MY ONHERROEPLIKE KINDERDAE.</h3>
<div class="pgmonospaced">Ek sou nie graag my lewensweg
<br/>’n Twede maal vervolg, want reg
<br/>Sou ek hom tog nie kry; en wat
<br/>Daar skoon en lief was op my pad
<br/>Kan die herhaling my laat mis.
<br/>Maar as ek iets terugwens is
<br/>Dit, dat ek by my ouderdom
<br/>My kinderhart weer mog bekom—
<br/>Met fleur van lus en geur van smaak,
<br/>En groot belang. in kleine saak,
<br/>En goue traan en gou weer af,
<br/>En grote vrees vir kleine straf,
<br/>Maar steeds herhaalde stoutigheid!
<br/>Og, had ek weer die sondigheid
<br/>Van sondaartjies, onskuldig rein:
<br/>Og, was ek weer as sondaar klein!</div>
<a id="Page_93_1"></a><hr/>
<h3 id="pgepubid00088">BESIT EN GEBRUIK.</h3>
<div class="pgmonospaced">Jou krag beteken niks: ’n perd het meer as jy,
<br/>Maar jy kan dit gebruik om hom te tem en ry.
<br/>En jou geduld is niks: ’n donkie ’t meer as jy,
<br/>Maar jy kan dit gebruik wanneer jy met hom ry,
<br/>Jou kennis is ook niks: ’n boek het meer as jy,
<br/>Maar jy kan dit gebruik om meer nog by te kry,
<br/>Ervaring dan? ’n Swerweling het daarvan meer as jy,
<br/>Maar jy kan dit gebruik om swerflingskap te my.
<br/>Bekwaamheid? Daar is mense meer bekwaam as jy,
<br/>Wat graag vir hul bekwaamheid ’n lewenstog sou kry.
<br/>Besit van gawe nie, maar die gebruik daarvan
<br/>Gee aanspraak op die naam van ’n begaafde man.</div>
<a id="Page_93_2"></a><hr/>
<h3 id="pgepubid00089">MY EIE-EK.</h3>
<div class="pgmonospaced">My vyand haat ek nie omdat
<br/>    Dit <i>hy</i>   is wat ek haat:
<br/>Ek haat, verafsku hom omdat
<br/>    Dit <i>ek</i> is wat hom haat.
<br/>Ek het my vriend nie lief omdat
<br/>    Dit <i>hy</i> is wat ek min:
<br/>Ek het hom lief ter wille van
<br/>    Die grille van my sin.
<br/>Ek seën, vloek; ek dien, verdien,
<br/>    Verderf, verdruk, verbly
<br/>My medereisigers hier op
<br/>    Die paadjie langers my,
<br/>Waar elk van almal vir homself
<br/>    Alleen geniet of ly:
<br/>Maar al die ander reis die pad,
<br/>    Beskou ek, net vir my!</div>
<a id="Page_94_1"></a><hr/>
<h3 id="pgepubid00090">LASTER HULDIG, ROEM BESKULDIG.</h3>
<div class="pgmonospaced">Soek jy om roem te werf uit enk’le goeie dade?
<br/>Dan wys jyself die omvang van jou kwade:
<br/>    Wie roem op enk’le druppels uit die see?
<br/>Maak jy ’n ophef van jou buurmans één mistrap?
<br/>Dan wys jy maar hoe reg hy anders stap:
<br/>    Wie wys één gaatjie in ’n sif en spot daarmee?
<br/></div>
<a id="Page_94_2"></a><hr/>
<h3 id="pgepubid00091">DIE MOT EN DIE KERS.</h3>
<div class="pgmonospaced">Die ander motte was dom en dwaas,
<br/>  Maar <i>ek</i> sal vèr van die kers af bly;
<br/>Hier vèr uit die skemerte sal ek kyk,
<br/>  Hier vèr is dit veilig en kyk is vry.
<br/>
<br/>Maar ek hoef nie van éenkant net te kyk—
<br/>  Ek vlieg op dieselfde afstand om,
<br/>Dan weet ek van àl-kant hoe hy lyk—
<br/>  Om beter te sorg om nie nader te kom.
<br/>
<br/>My sirkel was skeef en ingebuig,
<br/>  Maar dáar ook nog, waar ek naaste was,
<br/>Het daar niks gebeur—ek maak verniet
<br/>  My velling so groot en so vèr van die as.
<br/>
<br/>Die wieletjie draai àl vinniger om,
<br/>  En die lig en die gloed word àl groter genot:
<br/>En die vellings word nouer àl rondom die as—
<br/>  En die end van die wiel is die as van die mot!</div>
<a id="Page_95_1"></a><hr/>
<h3 id="pgepubid00092">AAN DIE RENEGAAT.</h3>
<div class="pgmonospaced">Jou volk nie goed genoeg nie? Maar die renegaat
<br/>Is altyd slegter tog as die wat hy verlaat!
<br/>Sal dan die beter volk ’n gulle welkoms gee
<br/>Aan d’ allerslegste uit die slegter? Wees tevree
<br/>Om in jou eie kring ’n hoër rang te haal—
<br/>Jy ’s laag genoeg vandag om nie nog af te daal!
<br/>En as jy bly en rys, dit sal jou éendag tref:
<br/>Daar ’s hoogheid, wat jou laagheid eers nie kon besef!
<br/></div>
<a id="Page_95_2"></a><hr/>
<h3 id="pgepubid00093">DIE OPENBARING VAN DIE WAARHEID.</h3>
<div class="pgmonospaced">Die hond wat by jou tafel staan
<br/>  En smekend in jou oë kyk,
<br/>Die praat die waarheid met sy blik
<br/>  Waardeur hy jou sy nood laat blyk.
<br/>
<br/>Die voëltjies van hul kroos beroof
<br/>  En skreeuend om hul nes met smart,
<br/>Die uiter waarheid hemelrein
<br/>  Uit swaar beproefde ouerhart.
<br/>
<br/>Die plantjie in jou vensterbank,
<br/>  Wat jy versuim om te benat,
<br/>Praat waarheid met verwelkte blom,
<br/>  Met druipende stengeltjie en blad.
<br/>
<br/>Die bokkie wat geen kwaad vermoed
<br/>  En water soek in skadu-kuil,
<br/>Raak dood deur swyend leuentaal
<br/>  Van tier wat in die riete skuil.
<br/>
<br/>Dis nie jou woord alleen wat lieg,
<br/>  Of wat die waarheid kan verklaar:
<br/>Deur daad en skyn, deur swye selfs,
<br/>  Word waar- of valsheid openbaar.</div>
<a id="Page_96"></a><hr/>
<h3 id="pgepubid00094">UIT „LIEFDE’S ONSIN”.<br/>
<small>(’N Wiegeliedjie).</small></h3>
<div class="pgmonospaced">Lamtietie, diamtietie, doedoe my liefstetjie,
<br/>Moederhartrowertjie, dierbaarste diefstetjie!
<br/>Luister hoe fluister die wind deur die boompietjie,
<br/>Heen en weer wieg hy hom al oor die stroompietjie.
<br/>          „Doedoedoe bladertjies,
<br/>          Slapenstyd nadertjies;
<br/>          Doedoedoe blommetjies,
<br/>          Nag is aan ’t kommetjies”—
<br/>So sing die windjie vir blaartjies en blommetjies.
<br/>
<br/>Bo uit die boompie kom nog ’n gesangetjie,
<br/>Soet soos ’n soentjie op kindjie se wangetjie,
<br/>Soet soos die stem uit die snaar van vioëltjie
<br/>Sus daar ’n wieglied uit bekkie van voëltjie:
<br/>          „Tietewiet, koeroeroet—
<br/>          Pierewiet, toetoetoet!
<br/>          Doedoe my kindertjies,
<br/>          Wat sal dan hindertjies?”—
<br/>So noem die voëltjie haar kuikentjies kindertjies.
<br/>
<br/>Onder die boom uit kom nog ’n gesangetjie,
<br/>Rein soos ’n traantjie oor kindjie se wangetjie;
<br/>Hoor dan die orreltjie onder die boompietjie,
<br/>Luister die wieglied van ruisende stroompietjie:
<br/>          „Trippetrip, koeloeloem,
<br/>          Oor die klip doemeloem!”
<br/>          Stroompie die rus nimmer
<br/>          Stroompie die sus immer,
<br/>Sus immer, suis immer, ruis immer, rus nimmer.
<br/>
<br/>Bo in die bloue lug flikker die sterretjies—
<br/>Hemelse brandwaggies, lampies van verretjies,
<br/>Wakend oor windjies en wolkies en stroompietjies,
<br/>Wakend oor mensies en diertjies en boompietjies:
<br/>          „Wees maar gerustetjies,
<br/>          Slaap maar met lustetjies!”
<br/>          So sing die sterretjies—
<br/>          stilletjies, verretjies:
<br/>Vuurvliegies, lugliggies, ewige sterretjies!
<br/>
<br/>          * * *
<br/>
<br/>Onskuldig ogies en voetjies en handetjies!
<br/>Wie weet hoe ver moet my kleintie nog ganetjies,
<br/>Ver deur die wereld se kronkels en gangetjies.
<br/>Bly tog maar kleinties en bly dit maar langetjies;
<br/>          Bly maar by moedertjie,
<br/>          kindlief se hoedertjie—
<br/>          Saap in haar arrempies,
<br/>          Saggies en warmpies—
<br/>Doekies dan, doekies in moeder se arrempies!</div>
<a id="Page_98"></a><hr/>
<h3 id="pgepubid00095">DIE STEM VAN SUID-AFRIKA.</h3>
<div class="pgmonospaced">Uit die blou van onse hemel,
<br/>    uit die diepte van ons see;
<br/>Oor ons éwige gebergtes,
<br/>    waar die kranse antwoord gee;
<br/>Deur ons vér verlate vlaktes
<br/>    met die kreun van ossewa—
<br/>Ruis die stem van ons geliefde,
<br/>    van ons land Suid-Afrika.
<br/>
<br/>Ons sal antwoord op jou roepstem,
<br/>    ons sal offer wat jy vra:
<br/>Ons sal lewe, ons sal sterwe—
<br/>    ons vir jou, Suid-Afrika!
<br/>
<br/>In die murg van ons gebeente,
<br/>    in ons hart en siel en gees;
<br/>In ons roem op ons verlede,
<br/>    in ons hoop op wat sal wees;
<br/>In ons wil en werk en wandel,
<br/>    van ons wieg tot aan ons graf—
<br/>Deel geen ander land ons liefde,
<br/>    trek geen ander trou ons af.
<br/>
<br/>Vaderland! ons sal die adel
<br/>    van ons naam met ere dra—
<br/>Waar en trou as Afrikaners,
<br/>    kinders van Suid-Afrika!
<br/>
<br/>In die songloed van ons somer,
<br/>    in ons winternag se kou;
<br/>In die lente van ons liefde,
<br/>    in die lanfer van ons rou;
<br/>By die klink van huw’liksklokkies,
<br/>    by die kluitklap op die kis—
<br/>Streel jou stem ons nooit verniet nie,
<br/>    weet jy waar jou kinders is.
<br/>
<br/>Op jou roep seg ons nooit nee nie,
<br/>    seg ons altyd, altyd ja:
<br/>Om te lewe, om te sterwe—
<br/>    ja ons kom, Suid-Afrika!
<br/>
<br/>Op U almag vas vertrouend
<br/>    het ons vadere gebou;
<br/>Skenk ook ons die krag, o Here,
<br/>    om te handhaaf en te hou—
<br/>Dat die erwe van ons vaad’re
<br/>    vir ons kinders erwe bly:
<br/>Knegte van die Allerhoogste,
<br/>    teen die hele wêreld vry!
<br/>
<br/>Soos ons vadere vertrou het,
<br/>    leer ook ons vertrou, o Heer:
<br/>Met ons land en met ons nasie
<br/>    sal dit wél wees!—God regeer!
<br/></div>
<hr/>
<h2 id="pgepubid00096">EUGÈNE MARAIS.</h2>
<a id="Page_100"></a><hr/>
<h3 id="pgepubid00097">KLAAS VAKIE.</h3>
<div class="pgmonospaced">Hy stoot die voordeur stadig oop,
<br/>en in die skadu sien ek hom—
<br/>sy swart manel is oop-geknoop,
<br/>sy snaakse lyfie hoepel-krom;
<br/>sy lang gesig is uitgedroog,
<br/>hy staat by my skaars skouer-hoog!
<br/>
<br/>Sy ogies knip, sy lippe lag,
<br/>sy lang-bol hoed is in sy hand;
<br/>hy kom van buite uit die nag,
<br/>en bly net in die skadu-rand.
<br/>
<br/>Eén kers brand stadig in die tuit,
<br/>die ander flikker heen en weer;
<br/>en langs my, deur die onder-ruit,
<br/>daar loer die nag so swart soos kruit!
<br/>Die skadu’s—kort en dik en bont—
<br/>spring op die vloer soos lammers rond!
<br/>
<br/>Tant Sannie sit nog kouse stop;
<br/>haar naald blink nes ’n weerligstraal,
<br/>haar lyf is alles dof en vaal,
<br/>die kerslig skyn net op haar kop.
<br/>
<br/>Vlak voor my oë dans die dons,
<br/>en as tant Sannie met my praat
<br/>dan gaat dit nes ’n brommer gons:
<br/>haar woorde is so nors en kwaad.
<br/>
<br/>Die donker kruip uit elke skeur,
<br/>dis alles deurmekaar gevleg;
<br/>ek sien hom nou—dan is hy weg,
<br/>die snaakse Outjie by die deur!
<br/>
<br/>Die donker wikkel om hom heen,
<br/>dit gryp sy voet en dan sy been;
<br/>en as my oë wyer rek—
<br/>dan staat ’a skadu in sy plek.
<br/>
<br/>Dáár is hy weer, so skelm-slim,
<br/>en voet vir voet bekruip hy my;
<br/>ek sien sy skadu hoër klim,
<br/>en tel sy knopies op ’n ry.
<br/>
<br/>Dit is tant Sannie weer wat praat:
<br/>„Kyk, Jannie, dit is baie laat
<br/>en tyd vir kleintjies om te slaap;
<br/>wat sit jy nog te snork en gaap,
<br/>met reeds ’n krakie in jou nek?
<br/>Nou, snuiter, kooi-toe op die plek!”
<br/>
<br/>Ek ken die stem, nou moet ek hoor!
<br/>En as ek opstaan om te gaan,
<br/>dan kom hy weer van dáár-van-daan
<br/>en trap so soetjies in my spoor!
<br/></div>
<a id="Page_102"></a><hr/>
<h3 id="pgepubid00098">WINTERNAG.</h3>
<div class="pgmonospaced">O, koud is die windjie
<br/>    en skraal!
<br/>En blink in die dof-lig
<br/>    en kaal—
<br/>so wyd as die Heer se genade—
<br/>lê die velde in ster-lig en skade.
<br/>    En hoog in die rande,
<br/>    versprei in die brande,
<br/>is die grassaad aan ’t roere
<br/>    soos wenkende hande.
<br/>
<br/>O, treurig die wysie
<br/>    op d’ooswind se maat,
<br/>soos die lied van ’n meisie
<br/>    in haar liefde verlaat!
<br/>In elk grashalm se vou
<br/>blink ’n druppel van dou,
<br/>en vinnig verbleek dit
<br/>    tot ryp in die kou.
<br/></div>
<hr/>
<h2 id="pgepubid00099">A. D. KEET.</h2>
<a id="Page_103"></a><hr/>
<h3 id="pgepubid00100">AMSTERDAM.</h3>
<p class="right">Aan my vriend EDUARD KARSEN.</p>
<div class="pgmonospaced">Ou Amsterdam is tog so mooi
<br/>Met al sy liggies uitgetooi
<br/>    In donker, donker nagte.
<br/>Dis liggies hier en liggies daar
<br/>In lange rye aanmekaar,
<br/>    Wat flikker in die gragte.
<br/>
<br/>En honderd-duisend ogies loer
<br/>Op spieëlgladde watervloer
<br/>    Daar bowe uit die hemel.
<br/>Dis liggies hier en liggies daar
<br/>En bootjies, wat so saggies vaar,
<br/>    Dat ligte golfies wemel.
<br/>
<br/>Die liggies soek mekaar weer op
<br/>In water, wat teen walle klop
<br/>    Op stormagtige nagte.
<br/>So toweragtig, lief en skoon
<br/>Is liggies, wat op walle woon
<br/>    En flonker in die gragte.
<br/></div>
<a id="Page_104_1"></a><hr/>
<h3 id="pgepubid00101">KINDERLIED.</h3>
<div class="pgmonospaced">Kom, kom kindertjies,
<br/>Buite vlieg die vlindertjies—
<br/>Hier, daar, oweral.
<br/>Al die kleine stakkertjies
<br/>Soek hul bonte makkertjies:
<br/>Kyk, kyk, ag, hoe mal!
<br/>
<br/>In die kleine kommetjies
<br/>Van die bloedrooi blommetjies
<br/>Duik, duik, duik hul in.
<br/>Reguit na die suikertjies
<br/>Vlieg die bonte duikertjies:
<br/>Suig, suig, suig daarin.
<br/>
<br/>Kom, kom kindertjies,
<br/>Speel net soos die vlindertjies—
<br/>Hup, hup, spring en val!
<br/>Blossies op jul wangetjies,
<br/>Sing hier soete sangetjies
<br/>Op die vlakte, oweral.
<br/></div>
<a id="Page_104_2"></a><hr/>
<h3 id="pgepubid00102">AS SAANS.</h3>
<div class="pgmonospaced">As saans die son stilswygend sterf
<br/>    Daar oor die wester-rand,
<br/>Dan straal hy wondertekens uit
<br/>    Aan elke wolk en land.
<br/>
<br/>As saans die skemersluier sak
<br/>    In stille segetog,
<br/>Dan veg die dag sy doodstryd vóór
<br/>    Sy laaste ademtog.
<br/>
<br/>As saans die donker duister daal—
<br/>    Die doodskleed van die dag—
<br/>Dan hou die kinders van die son
<br/>    Hul ligtend sterrewag.
<br/></div>
<a id="Page_105"></a><hr/>
<h3 id="pgepubid00103">AWENDMYMERING.<br/>
<small>(Op die stoep van ’n boereplaas).</small></h3>
<div class="pgmonospaced">                  Dis stil.....
<br/>              Geen blaartjie roer,
<br/>              En die hele werf
<br/>Rus sag in die skoot van diepe vergetelheid.
<br/>              Die dag is dood
<br/>              En lê begrawe—
<br/>                  Stil.
<br/>
<br/>Soas op Sabbat-môrens ’n tortelduif
<br/>Die stilte in die lug nog stiller maak,
<br/>Deur af en toe te koer en dan te swyg—
<br/>              So kan jy hoor
<br/>              Daar onder by die voor,
<br/>Waar nou net modder van vroeëre strome vertel,
<br/>Hoe die paddetjies die ontsaglike stilte verstoor.
<br/>Hulle kwik en kwek en kwaak,
<br/>                  Dat dit kraak!
<br/>
<br/>              Om dan weer almal op te hou—
<br/>                  Ineens!
<br/>              Maar nie vir lang nie;
<br/>                  Ontevrede bid
<br/>              En soebat hul vir reën—
<br/>                      Hulle ween,
<br/>En gaan dan slaap vermoeid en uitgeput.
<br/>
<br/>                  Ver
<br/>              In die veld
<br/>Gaan ’n skreeuende kiewiet te keer.
<br/>              Hy vlieg op en neer,
<br/>              Heen en weer,
<br/>                  Verskrik
<br/>Deur ’n jakhals wat tjank in sy buurt....
<br/>              Dis roerloos stil.
<br/>
<br/>              En die sterre,
<br/>              O God, die sterre!
<br/>                  Hoe mooi
<br/>Is die firmament versier
<br/>              En uitgetooi,
<br/>Asof daar altyd feeste word gevier
<br/>              Daar bo in die hemel,
<br/>                  Ver—
<br/>              Ver van hier!
<br/></div>
<a id="Page_107_1"></a><hr/>
<h3 id="pgepubid00104">BEKOORLIK KIND.</h3>
<div class="pgmonospaced">  Bekoorlik kind! ek weet nie wat dit is
<br/>    Of hoe dit kom nie; ’k weet alléén maar dit:
<br/>    Dat ek nog altyd deur jou beeld aanbid
<br/>  En steeds die tintel van jou oge mis.
<br/>
<br/>  Is dit die glans, waarvan ek nimmer wis
<br/>    Dat dit ’n man so aangryp, altemit?
<br/>    Of is dit net bekoring? Nee, daar sit
<br/>  Oneindig veel meer agter dan jy gis.
<br/>
<br/>Dit is die krag, wat digters stil laat staan
<br/>    Voor al wat lief en skoon is op dees’ aard;
<br/>Dit is die Siel, wat so sy wege baan
<br/>    Van hart tot hart, tot twee aanéén-gepaard
<br/>  Hul hele lewe sáme verder gaan.....
<br/>    Lief kind, o maak my lewe lewenswaard!
<br/></div>
<a id="Page_107_2"></a><hr/>
<h3 id="pgepubid00105">PROBLEEM.</h3>
<div class="pgmonospaced">’n Mot vlieg vol van lewensblyheid
<br/>Vas teen ’n soeklig-toring aan,
<br/>So spog’rig, asof Lot nog Vryheid
<br/>        Vir hom bestaan—
<br/>        En hy vergaan!
<br/>
<br/>Die soeklig gooi sy glinster-strale
<br/>Wyd oor ’n see van woesteny—
<br/>Verkondig skippers telkenmale:
<br/>        Bly vèr van my,
<br/>        Bly vèr van my!
<br/>
<br/>Geliefde! So ’t jou oog-geflonker
<br/>My vaak al voor die vraag laat staan,
<br/>Of ek moet uitbly in die donker,
<br/>        Of nader gaan—
<br/>        Jy trek my aan!
<br/></div>
<a id="Page_108"></a><hr/>
<h3 id="pgepubid00106">SNEEU.</h3>
<div class="pgmonospaced">Sneeu, sneeu, lieflike sneeu
<br/>  Daal op die aarde neer;
<br/>      Dit val en dit swewe,
<br/>      Dit sterf en dit lewe—
<br/>O kyk tog, hoe kòm dit al weer!
<br/>
<br/>Sneeu, sneeu, heerlike sneeu,—
<br/>  Moeder, kom kyk tog hoe fraai!
<br/>      Miljoene klein vlokkies
<br/>      In stukkies en brokkies
<br/>Word wyd oor die wêreld gesaai!
<br/>
<br/>Lieflik en rein en wit is die sneeu,
<br/>  Moeder, dit val en dit sweef
<br/>      In brokkies en stukkies
<br/>      Met stote en rukkies—
<br/>Presies of die hele lug leef!
<br/></div>
<a id="Page_109"></a><hr/>
<h3 id="pgepubid00107">MUSKIETE-JAG.</h3>
<div class="pgmonospaced">Jou vabond, wag, ek sal jou kry,
<br/>Van jou sal net ’n bloedkol bly
<br/>    Hier op my kamermure.
<br/>Deur jou vervloekste gonsery,
<br/>Deur jou gebyt en plaery
<br/>    Kon ek nie slaap vir ure.
<br/>
<br/>Mag ek my voorstel, eer ons skei,
<br/>Eer jy die doodslag van my kry—
<br/>    My naam is VAN DER MERWE.
<br/>Muskiet, wees maar nie treurig nie,
<br/>Wees ook nie so kieskeurig nie—
<br/>    Jy moet tog ééndag sterwe.
<br/>
<br/>Verwekker van malaria,
<br/>Sing maar jou laaste aria—
<br/>    Nog één minuut vir grasie.
<br/>Al soebat jy nou nóg so lang,
<br/>Al sê jy ook: ek is nie bang—
<br/>    Nooit sien jy weer jou nasie!
<br/>
<br/>Hoe sedig sit hy, o, die kring!
<br/>Sy kinders kan maar kranse bring,
<br/>    Nóu gaan die vabond sterwe....
<br/>Pardoef! Dis mis! Daar gaan hy weer!
<br/>Maar dóód sal hy, sowaar, ek sweer—
<br/>    My naam is VAN DER MERWE!
<br/></div>
<a id="Page_110"></a><hr/>
<h3 id="pgepubid00108">SLAGVAARDIG.</h3>
<div class="pgmonospaced">Jy moet nie bang wees vir die bliksem,
<br/>  jy moet nie bibber as dit reën;
<br/>Moet ook nie skrik nie vir ’n bom nie,
<br/>  Al was hy ook vir jou gemeen.
<br/>
<br/>Wees dapper as wat swak is wankel,
<br/>  Wees manlik as jou kinders huil;
<br/>En toon die wêreld, Afrikaander,
<br/>  Wat daar vir skoons in Kaapland skuil.
<br/>
<br/>O volk van my, daar is nog arbeid,
<br/>  Daar is nog roem, daar wag nog stryd;
<br/>Jy moet nie bang wees vir wat kom nie—
<br/>  Wees slagvaardig, wees bereid!
<br/></div>
<a id="Page_111"></a><hr/>
<h3 id="pgepubid00109">DINGAANSDAG (1914).</h3>
<div class="pgmonospaced">Soas ’n drenkeling, bedreig deur Dood,
<br/>Spartel en spat en sy ganse mag verset
<br/>Teen woedende waters; en dan ternouernood
<br/>Deur magtige hande uit groot gevaar word gered—
<br/>So worstel ons Verlede rond vandag
<br/>Voor my verstand se oog. Ons hef hom bo
<br/>Die See van Lang-Vergeet-Al met die krag,
<br/>Wat ons Geheue noem..... En ons sit so
<br/>En peins oor wat gely is in die hoop,
<br/>Dat volle vryheid nog ons lot sal wees.
<br/>Maar ag, ons land het ons met bloed gekoop—
<br/>Op menig grafsteen kan ’n mens dit lees—
<br/>En tog moet ons, die brekers van die baan,
<br/>Die Pioniers, ons pad nog oral slaan!
<br/></div>
<a id="Page_112"></a><hr/>
<h3 id="pgepubid00110">DIE TWEE BOODSKAPPERS</h3>
<div class="pgmonospaced">                                   Aan Dr. W. J. Leyds.
<br/>
<br/>          („Ik wil U nog vertellen, dat in mijn verzameling een foto
<br/>          voorkomt, waarop onze vierkleur een groote en tevens eigen-
<br/>          aardige rol speelt, die altijd gedachten bij mij opwekt. Het stelt
<br/>          voor een groep jonge meisjes (waaronder Generaal DE LA REY’s
<br/>          dochter), die, allen gehuld in een vierkleur, een dans uitvoeren
<br/>          op het veld. Het pathetische van het geval bestaat daarin, dat
<br/>          de foto genomen is na het tractaat van Vereeniging, toen de
<br/>          boodschapper van Generaal DE LA REY het bericht van het
<br/>          sluiten van den vrede aan zijn commando had overgebracht,
<br/>          doch verkeerd, zoodat het commando in het denkbeeld werd
<br/>          gebracht, dat vrede was gesloten met behoud der onafhankelijk-
<br/>          heid. Bij mij wekt deze foto niet droefheid alleen: ook hoop.”)
<br/>
<br/>                      Uit ’n brief van Dr. W. J. LEYDS.
<br/>
<br/>EERSTE BOODSKAPPER.
<br/>
<br/>    Ek kom om julle die nuus te bring:
<br/>      Mense juig, wees bly en sing!
<br/>      Transvaal het nie verniet gely—
<br/>            Transvaal is vry!
<br/>            Transvaal is vry!
<br/>
<br/>Hoera vir die Vrystaat, hoera vir Transvaal!
<br/>Hoera vir ons groot Kommandant-Generaal!
<br/>Hoera vir ou Kaapland, hoera vir Natal!
<br/>Hoera vir die burgers van oweral!
<br/>
<br/>’N VERKENNER.
<br/>
<br/>    Wat is dit hier, wat is dit hier,
<br/>    Word hier ’n bruilofsfees gevier?
<br/>
<br/>MEISIES.
<br/>
<br/>    Nee, ons het net die nuus gehoor:
<br/>    Transvaal het sy vryheid nie verloor!
<br/>
<br/>          * * *
<br/>
<br/>En die noointjies dans, dat die stof so staan,
<br/>Met die vierkleurvlag om hul lyf geslaan.
<br/>          Dis polka-swaai
<br/>          En Kaapse-draai;
<br/>          Dis siembamba
<br/>          En siembamba—
<br/>          Uit blydskap vir
<br/>              Suid-Afrika!
<br/>
<br/>        Die noointjies dans,
<br/>      En die seuns en mans
<br/>    Die lag en skerts en gaan te keer,
<br/>            En sing dan weer:
<br/>
<br/>  „De Wet was hier, De Wet was daar,
<br/>      De Wet was vasgekeer;
<br/>  Maar dit was glad nie, glad nie waar—
<br/>      Hy flous hul telkens weer!
<br/>
<br/>  De Wet was hier, De Wet was daar,
<br/>      De Wet was oweral;
<br/>  Ou French, wat hom ’n strik wou span,
<br/>      Het self daarin geval!
<br/>
<br/>  En De la Rey het opgetree
<br/>      Daar bo in die Transvaal;
<br/>  Methuen het hy ’n pak gegee—
<br/>      En so sy roem behaal!”
<br/>
<br/>            * * *
<br/>
<br/>  Toe die boodskapper oor die rand verdwyn,
<br/>  Toe hoor hy nog steeds die bekende refrein:
<br/>    „Hoera vir die Vrystaat, hoera vir Transvaal!
<br/>    Hoera vir ons groot Kommandant-Generaal!
<br/>    Hoera vir ou Kaapland, hoera vir Natal!
<br/>    Hoera vir die burgers van oweral.”
<br/>
<br/>TWEDE BOODSKAPPER.
<br/>
<br/>  Wat is dit hier, wat is dit hier ?
<br/>  Skaam julle, om nou fees te vier!
<br/>  Skaam julle, as ons vryheids-vaan
<br/>  Diep in ’n doodkis word toegeslaan;
<br/>  Dáár in die dorp Vereniging
<br/>  Word nie gedans nie, word nie gesing,
<br/>  Dáár is net weemoed, dáár is net rou,
<br/>  Dáár is geen hoop nie vir my en jou.
<br/>
<br/>          * * *
<br/>
<br/>    En elke oog skiet vol met trane,
<br/>      Elke keel die slik.
<br/>    Herdenkend al die deurgestane,
<br/>      Het meer dan een gesnik....
<br/>
<br/>Maar op ’n tentwa, luid en klaar,
<br/>Bid toe die leier van die laer:
<br/>„O Gy, wat oor ons lot regeer,
<br/>Maak ons weer ééndag vry, o Heer!”
<br/>
<br/>En die noointjies dink by die awendskyn:
<br/>Ons hoop is nie weg nie,—sal nooit verdwyn;
<br/>      En een die sê,
<br/>      Terwyl hul lê
<br/>En staar na die Suiderkruis:
<br/>
<br/>„Vryheid! Vryheid! dierbaar ding,
<br/>Waar elke mens na smag,
<br/>Van jou sal ek gedurig sing—
<br/>jy is ’n volk se krag!”
<br/></div>
<a id="Page_115"></a><hr/>
<h3 id="pgepubid00111">MAAR ÉÉN SUID-AFRIKA.</h3>
<div class="pgmonospaced">Gee my ’n roer in my regterhand,
<br/>Gee my ’n bok, wat vlug oor ’n rand—
<br/>En ’n flukse perd om hom weg te dra:
<br/>    Gee my Suid-Afrika.
<br/>
<br/>Gee my ’n kamp waar bossies groei,
<br/>Gee my ’n fraai volstruis wat broei—
<br/>En ’n Boereseun wat baie wa:
<br/>    Gee my Suid-Afrika.
<br/>
<br/>Gee my ’n koppie om op te staan,
<br/>Gee my die Swartland met al sy graan
<br/>En nooit of te nimmer hoor jy my kla
<br/>    Gee my Suid-Afrika.
<br/>
<br/>Gee my ’n vlakte ruim en wyd,
<br/>Gee my die veld se oneindigheid—
<br/>En die lekker geur, wat die lug daar dra:
<br/>    Gee my Suid-Afrika.
<br/></div>
<hr/>
<h2 id="pgepubid00112">TH. WASSENAAR.</h2>
<a id="Page_116"></a><hr/>
<h3 id="pgepubid00113">SEE-SONNET.</h3>
<div class="pgmonospaced">O magtige oseaan, jy wydgestrekte,
<br/>Omsirkeld deur die ongemetenheid,
<br/>Diep in jou boesem rus die onontdekte;
<br/>Alleen jou swaar gehyg verneem die tyd.
<br/>
<br/>O nooitvermoeide see wat immer-woelend,
<br/>Getye reël na gange van die maan
<br/>En op die storm se stem ontstuimig spoelend,
<br/>Jou branders op die rotse stukkend slaan!
<br/>
<br/>O ewige deining van die Grote en Magtige!
<br/>So dein die breed sterk stroom van volle lewe
<br/>In my klein hart. Ek nietigste kristal,
<br/>Ek mag ook speel met glans van die ewig-pragtige.
<br/>Die skepping het ook my sy doel gegewe:
<br/>Een polsslag in die ritme van die Heelal!
<br/></div>
<a id="Page_117"></a><hr/>
<h3 id="pgepubid00114">BERGTOPPE.</h3>
<div class="pgmonospaced">Nog raak die son die hoogste bergetoppe,
<br/>Die dale rus alreeds in skadewee,
<br/>As vredig langs die hange nog in troppe
<br/>Wit bokke wei en bontverspreide vee.
<br/>
<br/>Die dag verdwyn en teen die aand se klaarte
<br/>Rys honderdkoppig, puntig-skerp omlyn,
<br/>Die bergereeks se magtige gevaarte,
<br/>In deinsig-blou, ’n waas deurskynend-fyn.
<br/>
<br/>Beminde aarde, berge vrede-draënd,
<br/>My hart is stil en ope soos die lug:
<br/>’n Ewige verlange, swygend-vraënd,
<br/>Uit eeue-nagte van bestaan se vlug,
<br/>Sweef oor die bergetoppe in die aënd:
<br/>Dis eind’loos stil... Nag... Eensaamheld... ’n Sug.
<br/></div>
<a id="Page_118"></a><hr/>
<h3 id="pgepubid00115">OP DIE TORING.</h3>
<div class="pgmonospaced">Vlammende wolke aan die hemel,
<br/>Roerlose bome teen awendlug,
<br/>Landskap in vrede, ’n stille ontroering:
<br/>Dalende dag-lig, ’n salige sug!
<br/>
<br/>Donkere stad daarginds in rookdamp,
<br/>Rasende wereld, om goud en om eer;
<br/>Vredige aandgloed hier op die water,
<br/>Swarte voëls vlieg heen en weer.
<br/>
<br/>Magtige see in vrede-stemming;
<br/>Ver lê die berge in violet;
<br/>Twee staan gearmd hierbo op die toring:
<br/>Biddende harte, ’n dankgebed.
<br/></div>
<a id="Page_119"></a><hr/>
<h3 id="pgepubid00116">NAG.</h3>
<div class="pgmonospaced">Die klein blink ogies van die groot swart nag
<br/>Staar my so stil aandagtig aan vanaand;
<br/>Hul glimlag net so effentjies en sag,
<br/>Asof hul reeds my diepste wens verstaan ’t,
<br/>
<br/>Ek voel dat daar ’n band onsegbaar teer,
<br/>Die groot heelal tot een geheel verbind,
<br/>Dat daar ’n gees wat ewig is regeer,
<br/>Voor wie die skepping klein voel as ’n kind.
<br/>
<br/>’n Onbegrepe wêreld sonder sin
<br/>Sou hierdie lewe wees vir hom wat in
<br/>Homself alleen ’n siel en wese vind:
<br/>Hy dwaal, ’n vreemde tussen wesens doof en blind.
<br/>In hom alleen word waar geluk gewek,
<br/>Wat hom in alles, die Al in hom ontdek.
<br/></div>
<a id="Page_120"></a><hr/>
<h3 id="pgepubid00117">KENNIS EN GEVOEL.</h3>
<div class="pgmonospaced">O bleke suster-tweeling van die aarde,
<br/>Jy bloedloos kind met kille lykgesig,
<br/>Wat met die skyn van bange sonnestrale,
<br/>Die nagte stil spookagtig wit verlig!
<br/>
<br/>Ons kennis leer jy is ’n dorre wêreld,
<br/>Waar nooit die lag van blye lewe was.
<br/>Dat jy geen lug kan bied aan vuurge longe;
<br/>En nêrens in jou dale groei daar gras.
<br/>
<br/>Jou klowe is die kraters van vulkane,
<br/>Wat eenmaal vuur was, koud en bleek soos lood
<br/>Nou gaap met angstig-oopgesperde monde,
<br/>Maar asemloos soos die verstyfde dood.
<br/>
<br/>Dit leer hul my, o heerlik blanke klaarte,
<br/>Wat half die wêreld met jou lag bekoor,
<br/>En ’k neem dit aan, gehoorsaam kind van wysheid,
<br/>Maar glo nog meer wat my my hart laat hoor.
<br/>
<br/>Ek hoor die lied van ewige bekoring;
<br/>Die maan gly voort op silwermelodie
<br/>Van honderdduisend tintelende sterre;
<br/>Ek hoor die woord van alle poësie!
<br/></div>
<a id="Page_121"></a><hr/>
<h3 id="pgepubid00118">DIEPTE.</h3>
<div class="pgmonospaced">Wie na die oppervlakte
<br/>Van stil diep water kyk,
<br/>Gewaar alleen die blare
<br/>En slyk wat bo-op dryf;
<br/>
<br/>Maar wie sy oog veel dieper,
<br/>As na die oneind’ge rig,
<br/>Hy sien die donker aarde
<br/>Vol diepte en vol lig;
<br/>
<br/>Hy sien geen vuilswart water
<br/>Of modderbodem meer,
<br/>Maar in die hart van die aarde
<br/>Die hemel omgekeer.
<br/>
<br/>Daar dryf die los wit wolkies
<br/>Soos skepe op die see,
<br/>Soos op ’n somerlandskap
<br/>Verspreide troppe vee.
<br/>
<br/>Hy sien die hoë hemel
<br/>So diep daaronder welf,
<br/>So rein en ongemete
<br/>Soos lig en diepte self.
<br/>
<br/>So is in alle dinge
<br/>’n Diepte te ontdek,
<br/>Waar suiwre siel van skoonheid
<br/>Sig aan die stof onttrek.
<br/></div>
<a id="Page_122"></a><hr/>
<h3 id="pgepubid00119">STILLE VRIENDE.</h3>
<div class="pgmonospaced">Ek hou van stille vriendlikheid,
<br/>Van vriendskap sonder woordepraal,
<br/>’n Stil vertrek vol innigheid,
<br/>Waar sagte gloed van haardvuur straal.
<br/>
<br/>My kamer is maar arm en klein,
<br/>Die mure is so skraal versier;
<br/>Maar as die son naar binne skyn,
<br/>O dan voel ek gelukkig hier.
<br/>
<br/>En meen’ge vriend het ek ontdek,
<br/>Wat dienend sonder dank te vra,
<br/>Die onsigbre arrems uitgestrek,
<br/>My wiegend op die hande dra.
<br/>
<br/>Ek hou van die gemeensaamheid,
<br/>Waarmee die dinge my omring,
<br/>Wanneer ek saans in eensaamheid
<br/>Die lang-lang ure deur moet bring.
<br/>
<br/>Gelukkig hy wat stilte tot
<br/>’n Vriend in eensaamheid kan maak;
<br/>Hy hoor ’n fluistering van God,
<br/>Die teerste wat sy siel kan raak.
<br/></div>
<a id="Page_123"></a><hr/>
<h3 id="pgepubid00120">MIDDAGUUR.</h3>
<div class="pgmonospaced">Dis middaguur, dit is die uur van rus;
<br/>Die werf is stil, die hele vlakte swyg.
<br/>Geen ploeg gaan langs die akker op en af,
<br/>Die hoenders in die koelte gaap en hyg.
<br/>
<br/>’n Spreeu sit op die kraal se muur en skreeu,
<br/>En op die laagste takke aan die soom,
<br/>Sit tortelduiwe in die blekkoetbos,
<br/>Die stilte van die middag te verdroom.
<br/>
<br/>Vaal bulte oor, tot bewende horison,
<br/>Lê al die veld te stowe en te skroei
<br/>In gloeiwit-blakerende sonneglans:
<br/>Die lug self skyn tot sonlig te vergloei.
<br/>
<br/>’n Boereplaas ver langs oorwaasde kim,
<br/>Skyn los en dansend op die lug te dryf,
<br/>’n Skip wat skommel op ’n see van lig,
<br/>Wat sawends weer tot vlakte sal verstyf.
<br/>
<br/>Die vee lê langs die pan. Geen wese roer;
<br/>Slegs kriekies sing hul hooggestemde sang:
<br/>Dit is die uur van gans ontspande rus,
<br/>Nie soos die aand vol ingehoue drang.
<br/>
<br/>Dit is die uur van al-tevredenheid,
<br/>As mymerend op sy rusbank uitgestrek,
<br/>Die werker wagtend in ’n sluimring sag,
<br/>Uit droomverbeelding soet verwagting wek.
<br/></div>
<a id="Page_124"></a><hr/>
<h3 id="pgepubid00121">AANDLIEDJIE.</h3>
<div class="pgmonospaced">Kom op, liewe maantjie, kom op!
<br/>O maantjie kom kuier vir ons.
<br/>Doér agter ’n kleuregordyn,
<br/>Is die sonnetjie lankal verdwyn,
<br/>Kom gou-gou nou maantjie en skyn
<br/>Deur die lelike nag wat so frons.
<br/>
<br/>Goeinaand, liewe maantjie, goeinaand!
<br/>Muskietjies is uit om te buit,
<br/>Om die slapende vee te verras.
<br/>Kyk hoe swier hul in swerme op die plas,
<br/>Hoor hoe gons hul oor geurende gras
<br/>Langs vreedsame vleie en spruit.
<br/>
<br/>Goeinaand, liewe maantjie, goeinaand!
<br/>Kyk hoe bleek word die sluimerende nag;
<br/>Deur die mis van sy duisternis heen
<br/>Het jou klein silwer ogies ’n reen
<br/>Van betowerde trane geween,
<br/>Wat diep in die water weer lag.
<br/>
<br/>Goeinaand, liewe maantjie, goeinaand!
<br/>Dis alles so stil om my rond:
<br/>Die hoendertjies sit in die boom
<br/>By vooltjies op takke en droom,
<br/>Waar silwer langs blare heen stroom
<br/>En liggies laat dans op die grond.
<br/>
<br/>Goeinag, liewe maantjie, goeinag!
<br/>Nag sterretjies, almal goeinag!
<br/>As ek strakkies my ogies sal sluit
<br/>En my flikkerende kersvlam is uit,
<br/>O loer dan vir my deur die ruit,
<br/>En ek sal van jul droom, goeienag!
<br/></div>
<a id="Page_125"></a><hr/>
<h3 id="pgepubid00122">DIE WINDJIE.</h3>
<div class="pgmonospaced">Windjie, windjie, waarheen jakker
<br/>    Jy so haastig nou al weer?
<br/>Al die stowwe skud jy wakker,
<br/>    Blare, blomme heen en weer.
<br/>
<br/>Oor die grassaad ruis jou voetjies,
<br/>    As jy huppel oor die wei;
<br/>Golfies bokspring, as jy soetjies
<br/>    Oor die koele water gly.
<br/>
<br/>Soos ’n katjie speels ’n muisie
<br/>    In sy kloutjies rond laat vlieg,
<br/>Skommel jy jou blare-huisie,
<br/>    Tot die takkies almal wieg.
<br/>
<br/>Orals vroetel jy en snuffel
<br/>    Eike graspol deur en deur,
<br/>En terwyl jy hul kernuffel,
<br/>    Jomp jy nog die blompies’ geur.
<br/>
<br/>Windjie, jy ’s net soos die vlinder,
<br/>    Wat op elke blompie rus;
<br/>En van d’ een by d’ ander skinder,
<br/>    Skoon hy almal vriendlik kus.
<br/>
<br/>Windjie, ’k hoor so graag jou liedjies
<br/>    By my raam en dak se rand,
<br/>in die boomtop, tussen rietjies
<br/>    Ruisend langs die waterkant.
<br/>
<br/>O, so graag staan ek en luister
<br/>    In ’n hoë mielie-land,
<br/>Hoe die ranke blare fluister
<br/>    Almal in dieselfde trant.
<br/>
<br/>Waai maar, windjie, hardloop, huppel
<br/>    Oor die koppies, veld en rand—
<br/>Drink uit vleie en kom druppel
<br/>    Mild die reën op dorstend land.
<br/></div>
<a id="Page_127"></a><hr/>
<h3 id="pgepubid00123">AAN HOLLAND.</h3>
<div class="pgmonospaced">  O, Holland, ek hou van jou,
<br/>  Ek hou van jou jonge gesig,
<br/>  As Lente in Meimaand met sonneskyn trou
<br/>  Op velde, met kleure verlig.
<br/>Ek hou van jou oeroue stoere gelaat
<br/>By winter, as newels jou wimpers beslaat,
<br/>En mistige sluiers, deur wolke gespan,
<br/>Die son uit jou oë vir maande verban.
<br/>Ek hou van jou edele trekke, wat Tyd
<br/>Gemerk het met tekens van vrugbare stryd:
<br/>Kon dyke, kanale en duine praat,
<br/>- Dié rimpels, getuiend van wil en daad,—
<br/>’n Ewige lag sou jou mond versier,
<br/>Vir altyd sou jy oorwinning vier!
<br/>
<br/>  O, Holland, ek hou van jou,
<br/>  Ek hou van jou dyke-gees,
<br/>  Wat eie vryheid en aard wil behou
<br/>  En weier om slaaf te wees.
<br/>Die see is jou vyand, die see is jou vrind,
<br/>Jy weet om sy mag aan jou wil te verbind,
<br/>Jy spook met die water en bou ’n dyk
<br/>En rustig daaragter bewoon jy die slyk;
<br/>Maar roep een: te wapen, die vyande kom!
<br/>Dan draai jy jou swaard na die anderkant om,
<br/>En saam met jou rol, oor die weilande heen,
<br/>Jou magtige vyand, die vyand teen!
<br/>Met dyke keer jy die see uit jou land,
<br/>En vér van jou grens bly die oorlogsbrand.
<br/></div>
<a id="Page_128"></a><hr/>
<h3 id="pgepubid00124">OP DIE DOOD VAN PRESIDENT STEYN.<br/>
<small>(† 28 Nov. 1916).</small></h3>
<div class="pgmonospaced">Nog rooi van die weemoed van gister,
<br/>Daar ween onse oë alweer!
<br/>O, het dan die laggende toekoms
<br/>Sy rug na oos toegekeer?
<br/>
<br/>Onder honderde, honderde bome
<br/>Word die mooistes en grootstes gekap,
<br/>En die struikgewas tier om hul stamme
<br/>En swelg in die aarde se sap.
<br/>
<br/>Daar lui weer die onheil ’n doodsklok,
<br/>Die aarde ontsluit weer haar skoot:
<br/>’n Soon, ’n broer, ’n vader,
<br/>’n Vriend van sy volk is dood!
<br/>
<br/>Toe, lui maar, o noodlot, die doodsklok,
<br/>Toe, graaf maar ’n diepe graf,
<br/>Jy ontroof ons tog nimmer ons hoop nie,
<br/>Sy gees neem jy nooit van ons af!
<br/></div>
<a id="Page_129"></a><hr/>
<h3 id="pgepubid00125">DIE SLAG BY BLOEDRIVIER.<br/>
<small>(16 Desember, 1838).</small></h3>
<div class="pgmonospaced">Die Ooste gloei. Dit is die dag,
<br/>Wat vóór die Ooster-poorte wag
<br/>En aarsel om die donker waas,
<br/>Wat voor sy oog hang, weg te blaas:
<br/>Want o, wat sal sy oog aanskou—
<br/>Dan bloed, dan bloed, dan moord en rou?
<br/>Maar nee, hy skeur die sluier oop....
<br/>Dáár word Suid-Afrika gedoop!
<br/>
<br/>Wat is dit, wat ek ginds gewaar,
<br/>Daar langs die donker berge, dáár?
<br/>Dit is Dingaan se swarte drom,
<br/>Dit is Dingaan! Die Soeloes kom!
<br/>Gryp, Trekker, gryp jou kruit en roer
<br/>En staan jou man, jou naam is Boer!
<br/>Beskawing moet hier segevier,
<br/>Of Afrika is vir die dier’!
<br/>
<br/>Hul kom! hul kom met woede aan,
<br/>Soos vuur, in hoë gras geslaan,
<br/>Wat, op die wind se vlug gedraag,
<br/>Al knett’rend oor die grassaad jaag,
<br/>En vir geen pad of vóórbrand stuit;
<br/>Die vlamme-arrems gryp vooruit,
<br/>Verteer al wat hul beet kan kry,
<br/>Tot as alleen nog orig bly.
<br/>
<br/>Hul kom! hul kom soos aasvoëls aan,
<br/>Die wye vlerke oopgeslaan,
<br/>En bek en pote rooi gekleur
<br/>Van prooi, nog pas uiteengeskeur.
<br/>O hoor hoe dreun dit, soos hul kom!
<br/>Dit woel en wemel rond en om,
<br/>Van skildvel, assegaai, barbaar!
<br/>Van Soeloes, Soeloes aan mekaar!
<br/>
<br/>Hul storm! hul storm! die swarte drom,
<br/>En skreeu en bokspring soos hul kom.
<br/>Maar in die Treklaër is dit stil,
<br/>Want elke Boer weet, wat hy wil:
<br/>Sy oog hou wag; sy hart herhaal
<br/>Die vroom gelofte elke-maal,
<br/>En naas hom staan sy Sanna klaar,
<br/>Die kruit en koeëls lê by mekaar.
<br/>
<br/>Hul kom! hul kom!.... maar ry aan ry
<br/>Stort neer om daar vir goed te bly.
<br/>Die Sanna’s bulder, die osse brul
<br/>En hardloop rond, met angs vervul;
<br/>Dit kletter hier, dit knetter daar,
<br/>Dit reën as’gaaie op die laër.
<br/>
<br/>Hul kom! hul kom!.... maar deins weer trug,
<br/>Hul kom!.... maar kom met weifelsug
<br/>Hul kom!.... maar weifel, weifel weer,
<br/>Hul kom!.... dit was die laaste keer.
<br/>
<br/>Dis <i>moed</i>, wat volhou na begin,
<br/><i>Vertroue</i> is dit, wat oorwin.
<br/>
<br/>Sou vier maal honderd Trekkers dan
<br/>Vir twaalf maal duisend Kaffers kan
<br/>Verslaan? Aanskou die water maar,
<br/>Aanskou die sloot, die vlakte dáár:
<br/>Drieduisend lyke lê daar rond!....
<br/>Pretorius alleen is lig gewond.—
<br/>
<br/>O hart, wat blydskap het gesmaak,
<br/>Wie kan die trotse dag genaak,
<br/>Van Afrika’s beskawingsdoop,
<br/>En koud bloed deur sy hart laat loop?
<br/>
<br/>Ja, Stem van donker Afrika,
<br/><i>Ons</i>, wat jou naam met eer moes dra,
<br/>Ons woon hier op ’n werelddeel,
<br/>Ons moes regeer, en is verdeel!
<br/></div>
<hr/>
<h2 id="pgepubid00126">H. A. FAGAN.</h2>
<a id="Page_132"></a><hr/>
<h3 id="pgepubid00127">OUBOETA.</h3>
<div class="pgmonospaced">Windjie, jy kom oor die groot blou see—
<br/>bring jy groete van Ouboeta mee?
<br/>Ouboeta sit aan die ander kant,
<br/>vèr, alleen in ’n vreemde land.
<br/>Weelde en kuns kan hy daar aanskou,
<br/>die grootste prag wat die wêreld hou;
<br/>maar dit weet ons goed, dat sy hart nog sug
<br/>na ons vrye veld en ons helder lug.
<br/>Tog moet hy daar onder vreemde bly
<br/>om kennis te win en ervaring te kry,
<br/>tot die jare verby is, die leertyd om—
<br/>wat sal ons groots wees as Boeta weer kom!
<br/>Windjie wat waai oor die groot blou see,
<br/>bring jy ook groete van Ouboeta mee?
<br/>
<br/>Windjie, waai nou maar weer weg oor die see,
<br/>en dra ons groete aan Ouboeta mee;
<br/>voer in jou vlug na die ander sy
<br/>die geur van die blomme wat bloei in die vlei,
<br/>van varings wat bo teen die bergrand staan,
<br/>van vrugte, van druiwe, van goudgeel graan.
<br/>Hy sal jou boodskap verstaan, want hy weet
<br/>dat alles verlang om hom welkom te heet.
<br/>Sy ryperd staan in die stal te treur,
<br/>sy hondjie hou wag by sy kamerdeur.
<br/>Maar die jare vervlie en sy leertyd gaat om—
<br/>ag, wat ’n vreugde as Boeta weer kom!
<br/>Windjie, waai vèr oor die groot blou see,
<br/>en dra ons groete aan Ouboeta mee.
<br/></div>
<a id="Page_133"></a><hr/>
<h3 id="pgepubid00128">OP KNYSNA-STRAND.</h3>
<div class="pgmonospaced">          Daar is ’n kuil,
<br/>’n holte in ’n rotsbemuurde strand,
<br/>waarin die branders ewig spoel en dreun;
<br/>en in die mond van dié spelonk, daar skuim
<br/>en kook die water wild en woes, asof
<br/>die ganse oseaan wil binnedring.
<br/>Met stormgeweld en blinde woede stuif
<br/>die golwe op hul kerkermure toe,
<br/>en teen die rotsgewelwe druis en kraak
<br/>die felle branding—waar dit breek, en dan,
<br/>gestuit, verpletterd, tot die afgrond keer,
<br/>en daar verlore gaan.
<br/>
<br/>          Ek ken ’n siel,
<br/>nog ruimer dan die oseaan, waarin
<br/>oneindige gedagtes bruis en woel,
<br/>en met die felheid van ’n stormgety
<br/>’n uitkoms soek in enge digtertaal;
<br/>maar ag, te groot vir mensewoorde, sink
<br/>dit in die stille diepte weer terug,
<br/>waar dit gebore is.
<br/></div>
<a id="Page_134"></a><hr/>
<h3 id="pgepubid00129">SOOS DIE WINDJIE WAT SUIS.</h3>
<div class="pgmonospaced">Soos die windjie wat suis oor die velde,
<br/>    met geure van lente bevrag—
<br/>is die hoop wat kom fluister van arbeid en stryd
<br/>    en die sege wat wag.
<br/>Soos die dorre geruis in die najaar
<br/>    van blare wat val en vergaan—
<br/>die verwytende stem van geleentheid verspeel,
<br/>    en van dade wat sterf—ongedaan!
<br/></div>
<hr/>
<h2 id="pgepubid00130">F. VAN DEN HEEVER.</h2>
<a id="Page_135"></a><hr/>
<h3 id="pgepubid00131">RIT-RYMPIE.</h3>
<div class="pgmonospaced">Die koeëls die blits, dat die klippe so brand—
<br/>      Hoera vir die reuk van ’n roer!—
<br/>Maar die tien en Jan Pieterse hou daardie nek,
<br/>      Help bewaar ou Transvaal vir die Boer!
<br/>
<br/>„’n Uur nog, net ene”—’n uur van die hel!—
<br/>      „As ons maar die nek kan hou,
<br/>Dan is ons kommando die drif veilig deur!”—
<br/>      En hy bid sonder handegevou!
<br/>
<br/>Wild en wyd, wild en wyd,
<br/>      Gee die perde maar teuel en spoor;
<br/>Jy hoor net daaronder die hoewegedonder,
<br/>      En hierbo fluit die koeëls langs jou oor.
<br/>
<br/>Daar hinnik ’n liddiet, ryperd van die Dood
<br/>      Blits hemel en aarde deureen;
<br/>Die stof wyk—die mense ’s die drif veilig deur—
<br/>      By Jan Pieterse leef nog net een.
<br/>
<br/>„Ons trap!” kommandeer hy. Wild en wyd
<br/>      Gee hul perde maar teuel en spoor;
<br/>Hy hoor net daaronder die hoewegedonder
<br/>      En ’n skreeu—hy ’s allenig nou oor.
<br/>
<br/>Trug nou, trug deur die vlaag van lood,
<br/>      Sy maat kan hy daar nie laat bly!
<br/>Al om hom daar gons dit die lied van die dood,
<br/>      Waar sy sekel al snerpende sny.
<br/>
<br/>Met die gewonde man dwars oor sy saalboom geleg
<br/>      Gaat hy stadig en stappende heen;
<br/>Geen teken van haas, hy ry peinsende voort
<br/>      Op ’n stap deur die koeël-gereën.
<br/>
<br/>„Laat staan, hy’s ’n held -, Three cheers’ vir die Boer!”
<br/>      Sê die Engelsman, hees in die keel.
<br/>Die bulte weerklink met vier harde hoera’s,
<br/>      En die lug word met helmette geel!
<br/>
<br/>Jan Pieterse draai hom sy vyande toe
<br/>      En wuif hulle dank met sy hoed;
<br/>Al stappend verdwyn hy op die horison daar
<br/>      In ’n raam van die westergloed.
<br/>
<br/>So hoera vir die klank van stiebeuel en spoor,
<br/>      En hoera vir die reuk van ’n roer!
<br/>God behoede ons veld van die vreemde geweld
<br/>      En bewaar ons ou land vir die Boer.
<br/></div>
<a id="Page_137"></a><hr/>
<h3 id="pgepubid00132">WIE IN GLAASHUISE WOON.</h3>
<div class="pgmonospaced">Bommelby, bommelby met jou wit bandelier,
<br/>  Met jou vlerke wat blits in die sonlig en gons,
<br/>  En jou swartpak, verguld met die blomme se dons—
<br/>Wat beteken jou sing en wat maak jy hier?
<br/>
<br/>Maar die bommelby werk, of ek vra en of nie;
<br/>  Natuurlik, ek weet hy hoor nie na my
<br/>  En laat my gevra en gepeuter opsy—
<br/>Maar dis mos wat deurgaan vir poësie!
<br/>
<br/>My siel is so wyd soos die oseaan,
<br/>  En grootse gedagtes die woel daarin om,
<br/>  Te groot vir woorde, my Muse is stom,
<br/>Want waar haal sy sulke woorde vandaan?
<br/>
<br/>Ja, modder kan jy met jou vingers nie vat,
<br/>  Diamante is klein en gereëld van bou
<br/>  As jou oë maar reg is—Ek vra vir jou,
<br/>Hoe moet ek die ruim van ’n siel dan skat?
<br/>
<br/>Dis newels, net newels wat warrel en vlie,
<br/>  En ek is miskien nog agter die vlug
<br/>  Van ou Tyd, en ken die boom by sy vrug—
<br/>Maar dis wat nou deurgaan vir poësie!
<br/></div>
<a id="Page_138"></a><hr/>
<h3 id="pgepubid00133">„’N SPEELTONEEL”.</h3>
<div class="pgmonospaced">Ag, moet hul nie stoor nie, laat jou voetstap nie hoor nie,
<br/>  Kom ons hulle oor die laning beloer.
<br/>Kan jy mooiers verlang dan die kindergesang
<br/>  En die geestige, malle rumoer?
<br/>
<br/>Met ’n blaar in sy hand staat die predikant,
<br/>  Lees daaruit die formulier voor
<br/>Waarmee hy hul trou; daar word huise gebou,
<br/>  Die gelag onder werke gesmoor.
<br/>
<br/>Nou word daar gedoop, dan weer suiker verkoop
<br/>  Vir blikkies en skerfies en blare;
<br/>’n Floue gelawe, ’n kuiken begrawe
<br/>  Met luide en droewe gebare.
<br/>
<br/>Kon ons maar soos hulle die wêreld verag
<br/>  En spot met sy wel en sy wee;
<br/>Of die wêreld al frons—daar klink hul gelag,
<br/>  En die wêreld lag hoofskuddend mee!
<br/></div>
<a id="Page_139"></a><hr/>
<h3 id="pgepubid00134">IN DIE HOVELD.</h3>
<div class="pgmonospaced">In die Hoveld, waar dit oop is en die hemel wyd daarbo,
<br/>    Waar kuddes waaigras huppel oor die veld,
<br/>Waar ’n mens nog vry kan asemhaal en aan ’n God kan glo,
<br/>    Staat my huisie, wat ek moes verlaat vir geld.
<br/>En as ek in die gange van die myn hier sit en droom
<br/>    Van die winde op die Hoveld, ruim en vry,
<br/>Dan hoor ek die geklinkel van my spore, saal en toom,
<br/>    Sawends as ek bees of skaap toe ry.
<br/>
<br/>Op die Hoveld, waar dit wyd is, waar jy baie ver kan sien,
<br/>    (Die ylblou bring ’n knop dan in jou keel)
<br/>Staat my huisie nog en wag vir my, wag al ’n jaar of tien,
<br/>    Waar die bokkies op die lei grafstene speel.
<br/>Maar as die tering kwaai word en ek hoor die laaste fluit,
<br/>    Dan sweef ek na die Hoveld op die wind
<br/>En soek dan in die maanlig al die mooiste plekkies uit,
<br/>    Waar ’k kleiosse gemaak het as ’n kind.
<br/></div>
<a id="Page_140"></a><hr/>
<h3 id="pgepubid00135">SONDAG-MÔRE.</h3>
<div class="pgmonospaced">Dit is stil in die voorhuis
<br/>En stilte rus swaar op die bulte daarbuite,
<br/>En stoffies hang blink in die lug, waar die venster
<br/>’n Gulde balk van louter luister inlaat.
<br/>        Daar word boeke gevat:
<br/>    Die psalm gaat statig opruis,
<br/>Ruis weg oor die druipende wilgers,
<br/>    Waar die tortels selfs luister;
<br/>’n Hiemne aan God, aan wie dit gerig is,
<br/>’n Statige hiemne van rus en van vrede,
<br/>    ’n Wierook-kolom.
<br/>        Dis weer stil.
<br/>    Luid kraai die haan in sy beurtsang—
<br/>En nou word gepraat, eers saggies dan luider,
<br/>Nou word selfs gelag... die stemming verbroke—
<br/>    Die diens is verby.
<br/></div>
<a id="Page_141"></a><hr/>
<h3 id="pgepubid00136">DIE VERHUISING VAN CUPIDO.</h3>
<div class="pgmonospaced">Cupido het eers vry rondgedwaal
<br/>  Met sy boog en sy skigtebos,
<br/>Behoudens ’n lintjie wat krul, maar skraal
<br/>  In ’n Adamspak gedos.
<br/>
<br/>Maar die Cherubyne mis hom nou;
<br/>  Ag, die sede vervel met die tyd!
<br/>In die kas lê sy vleueltjies opgevou,
<br/>  En nywer regeer nou en nyd.
<br/>
<br/>Sy guitige streke het hy laat staan,
<br/>  Laat met rus nou die pare in die park;
<br/>’n Hardedop keil en manel het hy aan—
<br/>  Hy ’t verhuis na die aandeelmark!
<br/></div>
<hr/>
<h2 id="pgepubid00137">J. R. L. VAN BRUGGEN.</h2>
<a id="Page_142"></a><hr/>
<h3 id="pgepubid00138">DIE KOKET.</h3>
<div class="pgmonospaced">Die reënt het my tuintjie skoon gewas,
<br/>  En ’n windjie dwaal daarin;
<br/>Hy sleep sy soetste geure saam
<br/>  Om ’n roseknop te win.
<br/>„Kom saam my liefie,” fluister hy;
<br/>„’k Gee alles wat ek het—
<br/>  My vrye siel, die hemelblou,
<br/>Dit alles, alles skenk ek jou,
<br/>  En ’k vra jou hartjie net!”
<br/>Om roserooie lippies plooi
<br/>  ’n Glimlaggie, o ai so mooi;
<br/>Sy skud haar koppie heen en weer,
<br/>„Kom môre weer, kom more weer!”—
<br/>  Die rosie was koket!
<br/>
<br/>’n Sonnestraaltjie het plesier
<br/>  En lag die windjie uit.
<br/>Hy hang ’n pêrel om haar hals,
<br/>  En soen die rose-lippies mals—
<br/>Die rosie word sy bruid!
<br/></div>
<a id="Page_143_1"></a><hr/>
<h3 id="pgepubid00139">LENTELIEDJIE.</h3>
<div class="pgmonospaced">  ’n Manestraaltjie het kom kuier,
<br/>  Kuier vir plesier,
<br/>By die blanke hemel-bloesems,
<br/>  in my tuintjie hier.
<br/>    Heel die lente-awend luister
<br/>    Hoe die bloesems saggies fluister:
<br/>„Vlei jou reinheid manestraaltjie
<br/>  Aan my boesem hier.”
<br/>Toe het skalks die stoei-graag windjie,
<br/>  Loerend om ’n kier,
<br/>  Van die bloesem-wierook dronke,
<br/>  Bruilof in my tuin gevier.
<br/></div>
<a id="Page_143_2"></a><hr/>
<h3 id="pgepubid00140">’N SIMPEL LIEDJIE.</h3>
<div class="pgmonospaced">Ek ken ’n melodietjie
<br/>Só menslik en só rein,
<br/>Dat heel my siele saamween,
<br/>Saam met die liedjie klein.
<br/>
<br/>Die liedjie is so simpel
<br/>Dat elkeen dit verstaan:
<br/>’n Kindjie het vanawend
<br/>Sag na die Heer gegaan.
<br/>
<br/>Ek ken ’n melodietjie
<br/>Van onse sterflikheid;
<br/>Maar o, die moederharte
<br/>Moet glo aan d’ ewigheid!
<br/></div>
<a id="Page_144"></a><hr/>
<h3 id="pgepubid00141">AAN GENERAAL DE LA REY.</h3>
<div class="pgmonospaced">Eerwaarde vryheidsheld, dit was God’s hand!—
<br/>Ons sal maar weer die lendene omgord,
<br/>En trane-balsem oor ons wonde stort,
<br/>Want swaarkry is die stempel van ons land.
<br/>
<br/>Vry soos die winde was jou fiere gees,
<br/>En sober soos ons velde jou gemoed.
<br/>Seun van ons Vaderland in murg en bloed
<br/>jou vryheids-stem was nie verniet gewees!
<br/>
<br/>Ons het geween gen’raal, ons het geween.
<br/>O, ’k sien weer voor my gees die dodewa;
<br/>Maar ’k weet dat in my siele was alleen
<br/>Die stralend’ pyn van Jong Suid-Afrika!
<br/>
<br/>Daar was ’n stem van lewe in die dood.
<br/>My hart was somber—maar my hart was groot!
<br/></div>
<a id="Page_145"></a><hr/>
<h3 id="pgepubid00142">DIE DOOD VAN DIE OSSEWA.</h3>
<div class="pgmonospaced">’n Stem ruis deur die eeue, dof en vaag,
<br/>Wat droewig as ’n doodsklok donker klink—
<br/>Die oue word weer nuut!—So gallem dit
<br/>Die eeue deur—die oue word weer nuut!
<br/>My jeug is ook verby, hoe sterk ook nog
<br/>My krag.—Die doodsklok lui my uit, en ’k voel
<br/>’n Kille weemoed om my hart.—
<br/>En as in lome kreun my liggaam kraak
<br/>Die opdraans op, die afdraans af, dan snor
<br/>Daar knipoogsnel gevaartes my verby,
<br/>En in die tuite stof sien vaag my oog
<br/>’n Visioen van geeste, wat hels spot
<br/>Met my onmagtigheid. Dan luider klink
<br/>Die doodsklok droef—ek lui, ek lui jou uit!
<br/>
<br/>Maar snags as winter-stilte het gedaal
<br/>En swak die kampvuur skitter, stergelyk,
<br/>Dan leef my oue liggaam weer, en sag
<br/>Al op die awendkoelte kom gesweef
<br/>Die trotse stemme van my jeug.
<br/>
<br/>Ha! ek is weer op Quatlamba!—
<br/>Daar golf Natal, ’n panorama, wat
<br/>Wegdein in vroeë somerson tot blou.
<br/>Skreeu nou jul helse geeste van vernuf!
<br/>Ek lag my vryheids-lag!—Ek lei ’n volk
<br/>Die donker in! My wabak is hul wieg!
<br/>
<br/>Dis net die trekker met sy Boek, sy wa,
<br/>Ons is alleen in die oneindigheid!
<br/>Spot maar in wirrel-glans verby en lag
<br/>Om my onmagtigheid.—Quatlarnba’s muur
<br/>Weerkaats jul spotlag duisendwerf terug!
<br/>Hier in die velde, ewe vry as is
<br/>Die vryheidsgees wat my besiel, voel ek
<br/>My tuis, en waar die winde stoei langs berge
<br/>Daar wortel my bestaan. Hier het die bloed
<br/>Van pioniers my watent rooi geverf,
<br/>In kleine nasies wrede wordingsuur!—
<br/>Dis net die trekker met sy Boek, sy wa,
<br/>Alléén is ons in die oneindigheid.
<br/>
<br/>Die smeulvuur by my wiel word flou, en in
<br/>Die twyfelgloedjie staar my stille baas.
<br/>Sag gooi die amber-skynsel van die vlam
<br/>’n Droewe glimlag op sy trekkers-baard,—
<br/>En saam peins ons oor langverlore vryheid.
<br/></div>
<a id="Page_147"></a><hr/>
<h3 id="pgepubid00143">HEIMWEE.</h3>
<div class="pgmonospaced">My hart verlang na die stilte
<br/>Van die wye wuiwende veld,
<br/>Vér van die stadsgeluide
<br/>En die klinkende klank van geld.
<br/>
<br/>Ek is moeg vir die ruslose lewe
<br/>Van mense wat kom en gaan,
<br/>’k Wil terug na die vrye ruimte
<br/>Waar ’n siel in woon—wat verstaan.
<br/>
<br/>O, ek sien weer die son op die velde
<br/>En die ewige blou lug bo,
<br/>En my hart skiet vol van heimwee,
<br/>En my drome swem in my oë.
<br/>
<br/>O, ek sien weer die ylbloue berge
<br/>Dáár vér aan die westerkim,
<br/>En ek wonder nie meer waarom weemoed
<br/>So sag uit my liedere klim;
<br/>
<br/>Klim na die grys lug bowe,
<br/>Waar die son in die miste kwyn;
<br/>Want o, ek verlang na die velde,
<br/>Na die ewige sonneskyn.
<br/></div>
</td></tr></tbody></table>
<hr style="width: 95%;"/>
<p>Transcriber’s notes:</p>
<p>§ Archaic spelling has been retained. If in doubt, no correction has
been made. This is especially true for accents, e.g. <i>één</i> versus <i>èèn</i> versus <i>éen</i>.</p>
<p>§ Spellings, of which it is assumed that they were not intended by
the authors or editors, have been put right.</p>
<table summary="">
<tbody><tr><th>page</th><th>  original</th><th>  correction</th></tr>
<tr><td>51</td><td>  onverwrikbre</td><td>  onverwrikb're</td></tr>
<tr><td>73</td><td>  Saidjahs</td><td>  Saidjah’s</td></tr>
</tbody></table>
</body></html>
